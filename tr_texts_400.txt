BATUHAN ERDURCAN 
21301855 
TURK 101-13 
ÖDEV 3-2 
ALİ TURAN GÖRGÜ 
12.10.15 
DEĞİŞEN EVRENSEL BİR İKON 
 
            Marilyn Monroe akıllarda hep güzel sarışın olarak kaldı. Marilyn MONREO’ yu bir kez de 
izlemek yerine okumak, tanımak, belki de böylesine güzel bir kadınla tanışmak biraz da sohbet etmek 
istedim.  Başardım da ama bu kez onu  hırçınlğıyla değil, hırçınlığının ona verdiği ızdırapla sevdim. 
Şaşırdım kendime; bir kadını izleyerek değil okuyarak sevdim. Kendi kendine yazdığı notlarda 
zayıflıklarını farkederek sevdim. Aslında onunla yalnız kalmak istemiştim. Sayfalara başlamadan önce 
sanatsal bir kişiliğin bana elçi olacağını tahmin edememiştim. Zaman zaman araya gireceğini hakkında 
her şeyi bildiğimi sandığım bir kadını yeniden tanıyacağımı düşünmek planlarım arasında değildi. Her 
sayfada yeni bir dökümanla yeni bir Monroe tanımak da aklıma geldi desem yalan olacaktı. Her gün 
yalanlarla yaşamayı öğrenmiş bir kadına yalanlarla dolu bir hayranlık besleyemezdim artık. Kadınlara 
yalan söylemeyi sevecek adamlar bu satırlarda artık mevcut değildi. 
             Marilyn Monroe akıllarda hep güzel sarışın olarak kaldı. Ama bundan sonra Monroe sadece 
güzel sarışın değil, cinsiyetini arkasında bırakmış bir zeka olarak karşımdaydı. Öylece durduğu an, 
sanıyorum kadınları tanımanın zorluğunu fark ettiğim andı. Bütün bir dünyanın yanlış anladığı bir 
insanı tanıyamamış olmakta haklıydım belki de. Kadınları bu kadar anlamıyor oluşumuzun altında 
  
belki de emsalsiz oluşları vardı. Marilyn’in emsalsizliği gibi, herkes gibi, kadın gibi, insan gibi ama 
ulaşılmaz biri... Hepimiz bir yerlerde aynı şekilde başlamıştık ama onun gibi kadınlar benim gibi 
adamlara göre biraz fazla hırpalanmıştı. Güzel olmak bunu hiçbir zaman haketmemişti ama benim gibi 
adamlar kadınlara haketmediklerini yapmayı bir zamanlar bu satırlardan uzaktayken severlerdi.   
             Marilyn Monroe akıllarda hep güzel sarışın olarak kaldı. Öyle kalmayı hiç istemedi, ama öyle 
olmayı öğrendi. Seçmedi ama benimsedi. Kandırmamıştı, anlatmamıştı ama sevmişti, bana kalırsa çok 
sevmişti. Önemli adamlar sevmişti mesela ama önemli olanlar tarafından sevilmeyi değil arzulanmayı 
öğrenmişti. Monroe’nun kendi hakkındaki düşüncelerinin aksine, güçlü bir kadın imajı çizmişti bu 
sayfalarda bana. Güçsüz bir adam olarak kendimi savunmadan duramazdım ama o kayıtsız 
kalabilmeyi başarabilmişti. Birileri onun kim olmasını istediyse o olabilmişti. Olduğu kişiyi 
sevmeyeceklerse, olmadığını sevmelerine izin vermişti. Güçlüydü, birilerinin sizi sevmesine, 
değiştirmesine izin vermek güç isterdi. Güç büyürken kalbinizden beslenir, sahiplendiğiniz sevgilerden 
vazgeçirmeyi severdi. Ve böyle kadınlar güçlü olma yolunda hırpalanmak için fazla güzeldi. Hepimiz 
bir yerlerde aynı şekilde başlamıştık ama onun gibi kadınlar benim gibi adamlara göre biraz fazla 
hırpalanmıştı. Onun gibi kadınlar bilmezdi ama öyle güzelleri hırpalamak en çok da bizim gibi adamları 
üzerdi.   
               Marilyn Monroe akıllarda hep güzel sarışın olarak kaldı. Basit düşünen bir adamsanız 
20.yüzyılın en büyük ikonuyla, öylesine güzel bir sarışınla tanışmak değil ona bakmak, sahip olmak 
isterdiniz.  İstemişlerdi de ama unuttukları birşey vardı, bir kadına sahip olamazlardı. Onun aşkına, 
sevgisine, arzularına ve günlerine eşlik edebilmişlerdi sadece. Bir kadını sevebilir, kendinizi 
sevdirebilirdiniz ama o her zaman kadın olmaya, birey olmaya, kendi olmaya devam ederdi ve 
edecekti de. Evet, Marilyn’i kendi olarak sevmeyenler olmuştu, ona biçilen evrensel imajda yüzlerce 
aşk tükenmiş ve onu da tüketmişlerdi. Kameraları kendine aşık etmiş bir kadına yüzlerce insanın 
birşeyler beslemesi tesadüf değildi. Ancak bu kitapla yeni ve gerçek bir Marilyn’le tanışmak, onu 
anlamak sanki bir anda mümkünleşti. Ve inanın şimdi o eskisinden daha da güzel, daha da güçlü ve 
daha fazla ızdırabın içinde. Çünkü farketmesek de bir evrensel imajdan çıktı ve yine bir başkasının 
içinde. Ve yine kendi olmaya devam ediyor, kandırmadan, anlatmadan ama severek hem de çok 
severek ama bu kez tanımadığı adamları, benim gibi adamları. 
KAYNAKÇA 
Marilyn Monroe - Notlar - KitapGalerisi l kitapgalerisi. (n.d.). Retrieved October 11, 2015, from 
http://www.kitapgalerisi.com/Marilyn-Monroe-Notlar_179075.html 
 
  
 
BATUHAN ERDURCAN 
21301855 
TURK 101-13 
ÖDEV 3-2 
ALİ TURAN GÖRGÜ 
12.10.15 
DEĞİŞEN EVRENSEL BİR İKON 
 
            Marilyn Monroe akıllarda hep güzel sarışın olarak kaldı. Marilyn MONREO’ yu bir kez de 
izlemek yerine okumak, tanımak, belki de böylesine güzel bir kadınla tanışmak biraz da sohbet etmek 
istedim.  Başardım da ama bu kez onu  hırçınlğıyla değil, hırçınlığının ona verdiği ızdırapla sevdim. 
Şaşırdım kendime; bir kadını izleyerek değil okuyarak sevdim. Kendi kendine yazdığı notlarda 
zayıflıklarını farkederek sevdim. Aslında onunla yalnız kalmak istemiştim. Sayfalara başlamadan önce 
sanatsal bir kişiliğin bana elçi olacağını tahmin edememiştim. Zaman zaman araya gireceğini hakkında 
her şeyi bildiğimi sandığım bir kadını yeniden tanıyacağımı düşünmek planlarım arasında değildi. Her 
sayfada yeni bir dökümanla yeni bir Monroe tanımak da aklıma geldi desem yalan olacaktı. Her gün 
yalanlarla yaşamayı öğrenmiş bir kadına yalanlarla dolu bir hayranlık besleyemezdim artık. Kadınlara 
yalan söylemeyi sevecek adamlar bu satırlarda artık mevcut değildi. 
             Marilyn Monroe akıllarda hep güzel sarışın olarak kaldı. Ama bundan sonra Monroe sadece 
güzel sarışın değil, cinsiyetini arkasında bırakmış bir zeka olarak karşımdaydı. Öylece durduğu an, 
sanıyorum kadınları tanımanın zorluğunu fark ettiğim andı. Bütün bir dünyanın yanlış anladığı bir 
insanı tanıyamamış olmakta haklıydım belki de. Kadınları bu kadar anlamıyor oluşumuzun altında 
  
belki de emsalsiz oluşları vardı. Marilyn’in emsalsizliği gibi, herkes gibi, kadın gibi, insan gibi ama 
ulaşılmaz biri... Hepimiz bir yerlerde aynı şekilde başlamıştık ama onun gibi kadınlar benim gibi 
adamlara göre biraz fazla hırpalanmıştı. Güzel olmak bunu hiçbir zaman haketmemişti ama benim gibi 
adamlar kadınlara haketmediklerini yapmayı bir zamanlar bu satırlardan uzaktayken severlerdi.   
             Marilyn Monroe akıllarda hep güzel sarışın olarak kaldı. Öyle kalmayı hiç istemedi, ama öyle 
olmayı öğrendi. Seçmedi ama benimsedi. Kandırmamıştı, anlatmamıştı ama sevmişti, bana kalırsa çok 
sevmişti. Önemli adamlar sevmişti mesela ama önemli olanlar tarafından sevilmeyi değil arzulanmayı 
öğrenmişti. Monroe’nun kendi hakkındaki düşüncelerinin aksine, güçlü bir kadın imajı çizmişti bu 
sayfalarda bana. Güçsüz bir adam olarak kendimi savunmadan duramazdım ama o kayıtsız 
kalabilmeyi başarabilmişti. Birileri onun kim olmasını istediyse o olabilmişti. Olduğu kişiyi 
sevmeyeceklerse, olmadığını sevmelerine izin vermişti. Güçlüydü, birilerinin sizi sevmesine, 
değiştirmesine izin vermek güç isterdi. Güç büyürken kalbinizden beslenir, sahiplendiğiniz sevgilerden 
vazgeçirmeyi severdi. Ve böyle kadınlar güçlü olma yolunda hırpalanmak için fazla güzeldi. Hepimiz 
bir yerlerde aynı şekilde başlamıştık ama onun gibi kadınlar benim gibi adamlara göre biraz fazla 
hırpalanmıştı. Onun gibi kadınlar bilmezdi ama öyle güzelleri hırpalamak en çok da bizim gibi adamları 
üzerdi.   
               Marilyn Monroe akıllarda hep güzel sarışın olarak kaldı. Basit düşünen bir adamsanız 
20.yüzyılın en büyük ikonuyla, öylesine güzel bir sarışınla tanışmak değil ona bakmak, sahip olmak 
isterdiniz.  İstemişlerdi de ama unuttukları birşey vardı, bir kadına sahip olamazlardı. Onun aşkına, 
sevgisine, arzularına ve günlerine eşlik edebilmişlerdi sadece. Bir kadını sevebilir, kendinizi 
sevdirebilirdiniz ama o her zaman kadın olmaya, birey olmaya, kendi olmaya devam ederdi ve 
edecekti de. Evet, Marilyn’i kendi olarak sevmeyenler olmuştu, ona biçilen evrensel imajda yüzlerce 
aşk tükenmiş ve onu da tüketmişlerdi. Kameraları kendine aşık etmiş bir kadına yüzlerce insanın 
birşeyler beslemesi tesadüf değildi. Ancak bu kitapla yeni ve gerçek bir Marilyn’le tanışmak, onu 
anlamak sanki bir anda mümkünleşti. Ve inanın şimdi o eskisinden daha da güzel, daha da güçlü ve 
daha fazla ızdırabın içinde. Çünkü farketmesek de bir evrensel imajdan çıktı ve yine bir başkasının 
içinde. Ve yine kendi olmaya devam ediyor, kandırmadan, anlatmadan ama severek hem de çok 
severek ama bu kez tanımadığı adamları, benim gibi adamları. 
KAYNAKÇA 
Marilyn Monroe - Notlar - KitapGalerisi l kitapgalerisi. (n.d.). Retrieved October 11, 2015, from 
http://www.kitapgalerisi.com/Marilyn-Monroe-Notlar_179075.html 
 
  
 
 
Yalçın Arslan 
21300458 
Aslı Uçar 
TURK 102-26 
04 Kasım 2014 
 
BEN ÖLÜM 
  Ben ölüm... Herkes korkar benden. Herkes tarafından dünyanın en kötü olayı olarak 
algılanırım. Gidenin ardından acının tarifsiz kaldığı cenazeler yapılır, benim yüzümden. 
İnsanlar, artık içlerine sığmayan acılarını dışa vurabilmek için yürekleri parçalayan ağıtlar 
yakarlar. Boğazlar düğümlenir, yutkunmak güçleşir. Gidenin acısı aylarca, yıllarca kalır 
geride kalanlarda. Zaman geçmek bilmez, yaşamak manasız hale gelir. Giden geminin 
yokluğuna bir türlü inandıramaz kendilerini limanda kalanlar. Bütün bu yaşattıklarıma 
rağmen, kulağınıza çok garip gelse de ben gerçekte iyi biriyim. 
  Aslında benim bu kadar kötü algılanmamın sebebi en büyük düşmanım olan 
“yaşam”dır. Yaşamın uzunluğuna ve dışarıdan bakıldığındaki güzelliğine; yaşamdaki kısa 
süreli aşk, heyecan, mutluluk gibi duygulara aldanır insanlar. Oysa içine bakıldığında ne 
zorluklarla, acılarla, üzüntülerle doludur bu hain düşman. İnsanlar doğduğundan beri onlara 
sorumluluklar yükler. İnsanlar, bebekliklerinde zorla yemek yemek, uyumak zorunda kalırlar. 
Biraz büyüdüklerinde ilkokula başlamalarıyla birlikte, bitmek tükenmek bilmeyen en az 16 
sene olup 25 ve üstü yıllara kadar çıkabilen eğitim serüvenine yelken açarlar. İlkokulda, 
lisede, üniversitede saatlerce bir sırada oturup ders dinlemek zorunda kalırlar. Ödevler, ders 
kitapları, sınavlar, küçük sınavlar en yakın dostları olur. Okulun onlara yüklediği 
sorumluluklardan kendilerine yeterince zaman ayıramazlar, eğlenemezler, arkadaşlarıyla vakit 
geçiremezler. Bütün bunlar yetmezmiş gibi kalp kırıklıkları, aşk acıları, sıkıntılar da peşlerini 
bırakmaz. Ardından, yaşamın kurduğu bu oyunda var olmaya devam edebilmek için işe 
girerler ve ömürlerinin son yıllarına kadar gece gündüz demeden saatlerce çalışırlar. Daha 
sonra, evlenip çocuk yapmalarıyla birlikte bu kirli oyuna bir kişi daha kazandırırlar ve bütün zamanlarını sıkıntılara, zorluklara, güçlüklere göğüs gererek çocuklarını büyütmekle 
geçirirler. Yaşlanırlar, yaşamlarının son yıllarına doğru emekli olurlar. İki kuruş emekli 
maaşıyla bu oyun bitene kadar geçinmeye çalışırlar. Aslında, dışarıdan bakıldığında yaşam; 
aşk, mutluluk, heyecan, sevinç sembolü iken onun o üzerindeki parıltılı örtüyü kaldırdığınızda 
bütün bu bahsettiğim sorumluklar, zorluklar, acılar, güçlüklerden başka bir şey değildir. 
  Bu sinsi düşman insanlara bu kadar ağır sorumluklar yüklerken, onlara türlü acılar, 
sıkıntılar çektirirken ben dünyanın en kötü şeyi olarak algılanırım; yaşam ise dünyanın en 
değerli ve güzel şeyi. Oysaki, ben yaşam gibi insanlara ağır sorumluluklar yüklemem; kalp 
kırıklıkları, kederler, zorluklar yaşatmam. Ben, onları bu kirli oyundan kurtarmak ve onların 
gözlerini açmak için didinir dururum. Bu uğraşının sonunda kısa bir an gelir; kalbin durması, 
nefesin kesilmesiyle yaşam sona erer. Yaşamın sona ermesiyle insanları, yaşamın yarattığı 
bütün zorluklardan, kirli oyunlardan kurtarıp onları sonsuz bir yolculuğa gönderirim. Ama bu 
asla görevimin bittiği anlamına gelmez. Ben, son bir kişi dahi kalmayana kadar bu kirli 
oyunla mücadele ederim. 
  Ben ölüm… Ben asla kötü biri değilim. Bu anlattıklarıma rağmen sizin yine de 
fikrinizi değiştiremeyeceğimi ve yaşamın oynadığı bu kirli oyuna uymaya devam edeceğinizi 
biliyorum. Aslında sizlere de hak veriyorum. Yaşam, dışarıdan öyle güzel gözüküyor ki ona 
kanmamak elde değil. İşte bu yüzden siz hain düşmanıma kanmaya devam edeceksiniz, ben 
ise her zaman gözünüzde dünyanın en kötü olayı olarak kalacağım. Ancak, ben hiçbir zaman 
pes etmeyeceğim ve hep gizli bir kahraman olarak kalacağım. Sizi düşmanımın oynadığı bu 
kirli oyundan kurtarmak için sonsuza dek savaşacağım. 
 
Not: 
Yaşamın oynadığı bu oyuna kanmaktan son derece mutluyum. Sadece ölüme bir de bu açıdan 
bakmanızı istedim. 
Sudenur SOYSAL 
GÜZELLİK Mİ ÇİRKİNLİK Mİ HAVUZ BAŞINDA MANKENLİK Mİ? 
Güzellik insanların önem verdiği bir niteliktir. Gerek iç güzellik gerek dış güzellik olsun aranılan 
bir nitelik. Kimse çirkin olmak istemez ya da kimse çirkin bir karaktere sahip olmayı tercih etmez. 
Örneğin 2017’de sinemaya uyarlanmış, dillerde eskimiş Güzel ve Çirkin masalı da iç güzelliğin önemini 
vurgulamak amacıyla anlatılmış, kültleşmiş bir eser. Mesela hep yine geçmişten dilimize düşen “İç 
güzelliği yüzüne yansımış.” ifadesi de güzellik kavramını nasıl da yüceleştiriyor. Güzellik 
düşüncelerimizde illa ki iyilik, hoşluk sembollerini çağrıştırır. Bazıları bir gökkuşağı düşünür güzellik 
denilince. Bazıları kibar bir davranış düşünür. Bazıları sevgililerini düşünür. Bazılarının aklına Monet’nin 
bir eseri düşer. Güzellik kavramı böylesine çeşitlenmişken neden hepimizin ağzından aynı şekilde çıkıyor? 
Güzellik aslında nedir? Bu soruya verilen cevabı değerlendirirsek, güzelliğin sembolü güzel olmak için mi 
var olmuş yoksa biz ona güzel dediğimiz için mi güzel? Güzel olma amacıyla var olsaydı bir önceki 
soruya herkesin cevabı o olurdu değil mi? Bunca çeşitlilik güzel olan şeyi bizim güzel yaptığımızı ifade 
eder.  
Küçüklüğümüzden kalma bir oyuna dönüştürdük hayatımızı. Ebe seçilen çocuğun “Güzellik.” 
Diye bağırmasını duyuyor gibiyim. En güzelini seçerdi çocuklar arasından, yaftalardı onu bir bakıma. 
Artık o güzel olurdu. Biri bizi güzel diye etiketledikten sonra güzel olarak devam ediyoruz hayatımıza. 
Yeri geliyor biz ebe oluyoruz. “Çirkinlik.” Diye bağırıyoruz ve en çirkinini seçiyoruz. İşte o an o çirkin 
oluyor. Bu oyundan sonra artık o bir nitelendirmeye sahip oluyor: çirkin.  
Güzeli biz güzel yaptıysak bizim güzel yapmadıklarımız aslında bizim yüzümüzden güzel 
değiller. Güzel ve Çirkin adlı eserde de “Çirkin” karakteri biz onu güzelliğin tam tersi olarak gördüğümüz 
için çirkin, “Güzel” karakterini de biz kendi düşüncelerimizle güzel yaptık aslında. Bu etiketleri ne de 
kolay yapıştırıyoruz bazılarının üstüne. Canlı cansız nasıl da yargılıyoruz böylesine hissizce. Hayatın her 
dakikasını önyargıyla besliyoruz. Zaten çoktan düşüncelerle zehirlenmiş dünyaya bir de biz ne gözlerle 
bakıyoruz. Bakışımız değil zehirli olan görüşümüz. Yargımız, eleştirimiz dünyaya asit 
yağmuruymuşçasına yağıyor. Değdiği varlığı geri dönüşü olmazcasına etkiliyor. Üstüne üstlük yeni 
doğanlarımıza öğretiyoruz bu bakış açısını. Zehirli geçmişi geleceğe taşıyoruz.  
Güzellik yok aslında. Olmayan şeyin karşıtı da olamayacağı gibi çirkinlik diye bir şey de yok. 
Güzelliği biz yarattık. Biz yaftaladık güzelleri. Bir akrebi çirkin bulurken bir insanı güzel bulabilmemizin 
sebebi ne? İki varlık da kendine özgü, ikisi de biz onları etiketlemeden önce saf. Akrebin zehrinden 
korkuyorsak insanın da zehirli bir dili yok mu? Tarihte kaç kişi insan elinden ölmüş kaç tanesi akrebin 
sokuşundan? İkisi de tehlikeli, ikisi de aynı aslında. Bizim yargımız onları şu an bulundukları noktaya 
getiren. Eleştiriyoruz. Her varlığı birbirinden ayırıyoruz. Hepsini farklı farklı değerlendirip boş 
nitelendirmelerle anıyoruz. Bu yaptığımız da bir nevi ırkçılık değil mi? Yeri geliyor insan ırkını başka 
canlılardan ayrı tutuyoruz. Yeri geliyor milliyetimizi başka milliyetlerden üstün görüyoruz. Yeri geliyor 
cansız varlıkları üstüne akıl sarf etmezcesine sınıflandırıyoruz. Yeri geliyor tek bir olumsuz olayın 
sebebini onun tüm benzerlerine genelliyoruz. Yargılıyoruz.  
  Biz varlıkları sınıflandırıyoruz. Sonra bizden sonra gelenlere varlıkları kendi 
nitelendirmelerimizle öğretiyoruz. Onlar da geçmişten başlayan bu amansız döngüye gelecek nesillerle 
devam ediyorlar. Buna bir dur demenin zamanı çoktan geldi de geçiyor. Hepimiz buna bir son vermeli ve objektif bir şekilde görmeyi sağlamalıyız. Hiçbir varlık bir başkasından üstün değil. Hiçbir şey tek bir 
kelimeyi yansıtmaz. Çirkin prens çirkin değil. Belle güzel değil. Güzellik güzel değil. Çirkinlik çirkin 
değil. Biz öyle dedik diye hiçbir şey öyle değil. Etiketliyoruz, etiketleniyoruz. Eleştiriyoruz, 
eleştiriliyoruz. Empati yapmıyoruz. Sempati duymuyoruz. Tek yaptığımız beyinsizce yargılamak. 
Geçmişten gelen nitelendirmeleri düşünmeden kullanıyoruz. Sırf bize benzemiyor, farklı diye ya da bize 
öğretilenlerle örtüşmüyor diye yeni nitelendirmelerle varlıkları kısıtlıyoruz. Bizim çirkin dediğimiz o 
noktadan sonra varlığını çirkin olarak sürdürüyor. Hâlbuki çirkin olan o değil onu çirkin yapan biziz.  
Mars’ta Yaşam mı? 
 
Hayatım boyunca evrende sadece Dünya’da yaşam olduğunun iddia edilmesini 
bencilce buldum. Evrende neden Dünya’dan başka bir yerde yaşam olmasındı ki? 
Evrende sadece bizim yaşadığımızı düşünmek, kendimizi evrenin sahibi olarak 
görmek bana mantıklı gelmiyordu. Dünya’da yaşam varsa başka gezegenlerde de 
olmalıydı ve biz başka gezegenlere seyahat edebilmeliydik. Bu hayallerim için Jules 
Verne’e bir teşekkür borçlu olabilirim, hayallerime bir kapı açtı bana daha çocukken. 
Ve bu hayallerin en büyüklerinden biri Mars’ta hayat olduğunu duymaktı. 
Bundandır ki ‘Marslı’ filmi vizyona girince çok şaşırmakla birlikte çok sevindim. 
Benim gibi düşünen başkaları da vardı. Hem de gezegeni bile benimle aynı 
düşünüyordu. Bu filmin kitap uyarlaması olduğunu duyunca kendime çok 
kızmıştım kitabı daha önce duymadığıma. Fakat o kadar merak etmiştim ki koşarak 
gittim filmi görmeye. 
 
Benim düşündüğümden çok daha farklı bir yaşamdı bu. Farklı bir yaklaşımdı 
uzayda hayat konusuna. Benim küçükken hayal ettiğim yaşam bizimki gibi orada da 
insanların, kentlerin, yaşam alanlarının olduğu bir hayaldi. Yaşadığımız hayatın 
aynısının başka yerde olduğunu düşünüyordum. Başka bir ülke gibi, başka bir 
gezegen. Çocuk aklı işte... Öyle bir yaşam olsa çoktan haberimiz olurdu diye 
düşünüyorum şimdi. Hayalimle çok örtüşmemişti film başta, fakat ilerledikçe ve 
aklıma yattıkça kendi hayalimden daha çok sevdim ve benimsedim.  
 
Mark Mars’ta tek başına kalakalmıştı ve hayatta kalabilmesi için besine ihtiyacı 
vardı. Elinde bulunanlar onu uzun süre hayatta tutabilecek miktarda değildi. 
Elindeki patateslerle daha fazla patates yetiştirmeye karar verdi. Bir bilim ve 
biyolojik gelişme tutkunu olan ben bu kararı verdiğinde ilk başta çok anlamsız 
buldum. Sonuçta Mars’ta su yoktu, bitkileri neyle sulayacaktı? Bunu bile mi 
düşünememişti filmi yapan veya kitabı yazan kişiler? Benim bile aklıma gelecek 
kadar basit bir şeydi bu. Yine saçma bir bilim kurgu film yapmışlar, diye geçirdim 
içimden. Fakat izledikçe beni etkilemeyi başardı; hatta öyle yerler geldi ki hayatla 
birleştirmeyi başardım bazı şeyleri.   
 
Mark o kadar bilgiliydi ki patatesleri sulamak için hidrojenle oksijeni birleştirip su 
yaptığında benim ilham kaynağım oldu bir anda. Benim için önemli olan o an o filmi 
izlerken bunun gerçek olup olmaması değildi. Önemli olan verdiği mesajdı. 
Yılmamak, vazgeçmemek. Her zaman bir çıkar yol bulabilmek. Benim için o an 
önemli olan Mars’ta yaşam değildi veya Mark’ın patates yetiştiyor olması da değildi. 
Benim filmde gördüğüm şey vazgeçmenin seni öldüreceğiydi. 
 
Çocukluk hayalimin gerçeğe döndüğünü izlemek için girdiğim filmden iki saat 
öncesine oranla daha dolu ve daha olgun çıktığımı hissettim. Bana bir şeyler katmıştı, 
o an ne kattığını dile getiremezdim sorsanız. Fakat üzerine düşündükçe anladım ki 
bana asla pes etmeme motivasyonunu aşılamıştı. Bazen insanlara hayatlarında bir 
şeyleri değiştirmesini söylemek yeterli gelmez. Onlara, bunu anlayabileceği bir 
şekilde göstermeniz gerekir. Bana da böyle oldu işte. Anlayabileceğim şekilde 
gördüm neden vazgeçmemem gerektiğini. Filmde ölmemek için, Dünya’ya geri 
dönebilmek için mücadele etti Mark, bense ondan hedeflediğin şeye ulaşmak için 
vazgeçmemek gerektiğini öğrendim. O mücadele ettikçe ben de kendi hedeflerime 
yaklaşıyordum sanki. İçimi kaplayan his buydu.  
 
Sonunda Mark yeterli süre boyunca hayatta kalmayı başarmıştı ve onu Mars’tan 
almak için astronot arkadaşları gelmişti. İşte bu azmin zaferiydi, yılmamak Mark için 
sonucunu vermişti. Hayatta kalmayı, evine dönmeyi başarmıştı. Belki izleyen başka 
kimse için bana ifade ettiği anlamı ifade etmeyecekti bu film. Belki de çocukken bu 
konuda fazla hayal kurmamdan kaynaklanmıştı fakat bu sadece bir film değildi 
benim için. Başarıya açılan bir kapıydı. ‘Azimle çalışırsan uzayda bile hayatta 
kalabilirsin, onun için hedeflerine ulaşmak için çok çalış Hilal’ demekti benim için. 
Bu etki bende aylardır sürüyor ve sürmeye uzun süre devam edecek diye 
düşünüyorum. Ben hayalime inanmayı bırakmadım, belki gerçekleşmedi ama bana 
daha büyük, daha önemli bir güç verdi. İnanmaktan vazgeçme.  
Bir Şehrin İki Yakasında 
 
"İki büyük cihanın kesinti noktasında, Türk vatanının ziyneti, Türk tarihinin serveti, Türk 
milletinin gözbebeği İstanbul, bütün vatandaşların kalbinde yeri olan şehirdir."1  
- Mustafa Kemal Atatürk 
 
İstanbul, Konstantinopolis, Stanpol, Byzantion… Daha nice isimlerle anılabilecek kadim bir 
şehir. Bir Ankaralı olarak şehrin hızlı ve yorucu yapısına burun kıvırsam bile İstanbul, hem 
tarihi hem de içinde sakladığı mistik havasıyla beni kendine hayran bıraktırıyor. Belki 
İstanbul’u evim gibi sevemeyeceğim asla, ama orada atan 13 milyon kalbi, toprağın altında 
yatan acı, kader, mutluluk ve hasreti aklımdan çıkaramayacağımı da adım gibi biliyorum. 
Doğu ve Batı’yı bir araya getiren kadim İstanbul hepimizin içini yansıtmıyor mu zaten? 
Kendimizi ve aidiyetimizi yok saymamız mümkün mü? Kendimize katılacak bir saf ararken 
ikilemde kalmıyor muyuz? Türkiye’de vatandaşlara kendilerini nereye ait hissettiklerini 
sorsak hiçbir verinin ortaya çıkmayacağı, Doğu’nun Batı’ya, Batı’nın da Doğu’ya üstün 
gelemeyeceği bir sonuca ulaşırız. Bu sonuç bizi Türk halkının kalbine götürür; ‘’Doğu ile Batı 
arasında sıkışmışlık’’. Asla karar verilemeyecek, ezelden beri devam eden bu iç savaş 
kıyamete kadar sürecek beklide. Toplum olarak asla bir gruba alınmayacağız belki. Batı bizi 
barbar, Doğu’da kâfir görecek diye çekiniyoruz. Avrupalı bir düşman, Ortadoğulu güvenilmez 
bir komşu olarak hatırlayacak bu halkı. En büyük korkumuzda bu değil mi zaten? Bu 
topraklarda binlerce yıldır yaşayan gayr-ı Müslimlerin bu topraklardaki kültürlerini ve 
yerlerini uzun zaman önce belirlemeleri onları bizden ayırarak benzer içsel çatışmalara 
girmelerine sebep olmamakta. Özellikle, İstanbul’da yaşayan Rum ve Ermeni halkı için bu 
aidiyetsizlik geçerli değil. Biz yüzyıllardır birlikte yaşadığımız komşularımızın aksine hala 
kararsız bir şekilde taraf aramaktayız. İçimizde dönen tüm bu karmaşaya bakınca benim 
aklımda şöyle bir resim oluşuyor; koca İstanbul sanki bizim yüreğimizde doğduğumuz anda 
kurulmuş, tüm cümbüşüyle içimizde yaşamaya devam ediyor. 
Fuat Chausson’da İstanbul’u kalbinde taşıyanlardan. Aidiyet arayışı esrar âlemlerinden 
deliliğe uzanan bir yol kuruyor, İstanbul’da bu yolun bir durağı oluyor. ‘’Herkesin bir evi, bir 
toprağı var. Ben gökyüzünde uçan kimsesiz bir tohumum. Bütün rahimler ölü benim 
için.’’(Gülsoy, 291) Bu sözlerle anlatıyor kendi içindeki kaybı, bizim içimizde ki burukluğu, 
en kadim şehir olan İstanbul’un çaresizliğini… Belki ben de bir Fuat’ım, belki de siz de bir 
Fuat’sınız. Ben içindeki Doğu Batı savaşını umursamasam bir taraf seçsem ya da arayış içinde 
dolaşmaya devam etsem bile durum asla değişmeyecek, asla bir yere ait olmayacağım, kimse 
nedensiz yere arasına almayacak beni. ‘’Rahimler’’ benim için de ölü olacak. Zaten hayatın 
benim sorunlarına ayıracak vakti yok. Hayat ben bir karara varsam da devam edecek, toz olup 
vatanın toprağına karışsam da asla durmayacak. İtiraf etmek istemesek de bu hepimiz için 
geçerli değil mi? Kendimize yalan söylememiz neyi değiştirecek ki zaten? Murat Gülsoy’un 
yapıtı benim defalarca sorduğum sorulara yanıt vermedi. Ama bu soruların cevaplanması 
                                                           
1 Atatürk’ün Söylev ve Demeçleri. Ankara: Uludağ Üniversitesi Yayınları, 2007 s. 85-86. gerektiğini de düşünmüyorum zaten. Benim nereye ait olmam gerektiği cevaplanmasa bile 
ben hayatıma devam edebilirim. Aynı hayatın benim cevaplarıma ihtiyacı olmadığı gibi. 
Fuat’ın izlediği yolu geçirdiği hadiseleri ve dönemi düşündüğümde kendimin aynı yola 
girmeyeceğimi söylemem saçmalık olur. Benim bugün rahatça içimde bizi yiyip bitiren 
kararsızlığı yenebilmemin nedeni belki benden önce gelenlerin bu içsel savaşı benim yerime 
vermeleri ve boşa kürek çektiklerimi anlamak olmasıdır. ‘’ Tekerrür eden şey aslında tarih 
değil, işlenen hatalardır’’2 diyen II. Abdülhamid bu duruma parmak basmış olmuyor mu? Tek 
tekrar eden şey hatalarımız. Aidiyetsizliğimizi sona erdirme hatası bizi asıl yaralayan şey. 
Cevapsız soruların peşinden gitmeyi bıraktığımız zaman toplumca rahatlayacağımıza 
gönülden inanıyorum. Hem kim bilir o zaman geldiğinde İstanbul bile çaresizliğin zincirlerini 
kırar belki. 
Benim için Murat Gülsoy soru cevaplamamış olsa bile tüm yurdun içini kurcalayan ve benim 
uzun zamandır unutmuş olduğum ‘’Doğu’’ ve ‘’Batı’’ savaşını hatırlatmış oldu. Bir yandan 
Avrupa birliğine katılmak için Batı’ya uyum sağlama çabaları, bir yandan Doğuda ki nefret ve 
savaş. Hepsi hayatımızı bir şekilde ekliyor. Bu iç ve dış savaşlar süre dursun ben günübirlik 
olarak ‘’Gölgeler ve Hayaller Şehrine’’ gitmeyi ve boğazı izlerken içimdeki arayışı unutup 
gönlümdeki İstanbul’u ve içinde bulunduğum İstanbul’u bir araya getirmek istiyorum. Herkes 
Doğu ve Batı arasında karar vermeye dursun, ben anın tadını çıkaracağım. Zaten bir taraf 
seçmeye gerek var mı ki? 
 
Kaynakça: Gülsoy, Murat. Gölgeler ve Hayaller Şehrinde. İstanbul: Can Sanat Yayınları, 
2014. 
Atatürk’ün Söylev ve Demeçleri. Ankara: Uludağ Üniversitesi Yayınları, 2007 s. 85-86. 
Kısayürek, Necip Fazıl. Ulu Hakan İkinci Abdülhamid Han. İstanbul: Hacegân Yayınları, 
2007. 
 
 
                                                                                      
 
 
 
 
 
 
                                                           
2 Kısayürek, Necip Fazıl. Ulu Hakan İkinci Abdülhamid Han. İstanbul: Hacegân Yayınları, 2007 
 
Kutay Kalafat 
 
  21302082 
  TURK 101-52 
 
Seda Uyanık Tanrıverdi 
 
  26.09.2014 
AMİRİM 
 
Behzat amirimle, dört sene önce bir Pazar akşamı, televizyon dizisi sayesinde tanıştım. 
Öylesine samimi, öylesine bizdendi ki daha ilk dakikadan bağımlısı yaptı beni. Daha önce 
izlediğim hiçbir Türk dizisine benzemiyordu. Kadrosunda daha önceden de çok beğenerek 
izlediğim Erdal Beşikçioğlu, Nejat İşler, Ege Aydan gibi isimlere ekranda yeni olmalarına 
rağmen çok tecrübeli görünen Fatih Artman, İnanç Konukçu, Berkan Şal eşlik ediyordu. Hem 
benim gibi doğma büyüme Ankaralı olması hem de benim gibi Gençlerbirliği taraftarı olması 
Behzat amirimle güçlü bir bağ kurmamı sağladı. 
Uzun bir süre boyunca Behzat Ç.’yi sadece bir televizyon dizisi sanıyordum; ta ki 
internette kısa bir araştırma yapana kadar. İşte o zaman farkına vardım, Amirim sadece bir 
dizi karakteri değil aynı zamanda Emrah Serbes’in roman serisinin de baş karakteriydi. Yine 
tuhaf bir heyecan kaplamıştı içimi. Hemen bir kitabevine gittim ve iki kitabın birer kopyasını 
edindim: Her Temas İz Bırakır ve Son Hafriyat. Önce serinin ilk kitabı olan Her Temas İz 
Bırakır’ı okumaya başladım. Kitap, dizi kadar hatta belki diziden de sürükleyiciydi. Ben; 
kitap okumayı beceremeyen, hemen sıkılan biri olmama rağmen inanılması güç bir biçimde 
iki günde bitirmiştim kitabı. Hatta kendime kızmış: “Neden bu kadar hızlı okudum da sindire 
sindire bir iki haftada bitirmedim ki?” demiştim, çünkü kitap diziden çok daha farklı bir tat 
bırakmıştı damağımda. Kitapla dizi arasında büyük farklar olmasına rağmen dizideki 
oyuncular o kadar iyi seçilmiş, o kadar iyi işlenmişti ki karakterler, kitabı okurken gözümde 
canlandırmak hiç de zor olmamıştı. 
Hiç ara vermeden ikinci kitaba, Son Hafriyat’a, geçtim. İkinci kitap da ilki kadar 
akıcı, samimi, içten ve sürükleyiciydi, işte o zaman anladım ki hiç bir şey tesadüf değildi ve 
bütün bunlar tamamıyla Emrah Serbes’in hayal gücü, yazı kabiliyeti ve insan kimyasını çok 
ama  çok iyi anlaması ve işlemesiyle alakalıydı. Artık Emrah Serbes’in farkındaydım ve 
hemen  araştırmaya koyuldum. Araştırdıkça daha çok sevdim Emrah Serbes’i. Ankara 
Üniversitesi, Dil-Tarih Coğrafya Fakültesi, Tiyatro Teoremi ve Tarihi Anabilim Dalı 
Bölümü mezunu  yazıyordu belki özgeçmişinde ama bence çok daha fazlası olmalıydı, 
sadece bir okulu  bitirmek kadar basit olmamalıydı bu fenomeni yaratmak, en azından her 
mezunun böyle bir başyapıt yaratabilmesi bu kadar kolay olmamalıydı. Daha da çok 
araştırdıkça anladım ki zaten  hiçbir şey göründüğü kadar basit değildi. Afilifilintalar’daki 
metaforlarına, kısa öykülerine bir göz gezdiren  herkes demek istediğimi rahatça anlayabilir 
( Daha sonra bu yazıları “Hikayem Paramparça” adlı kitapta topladı).  Son olarak şunu 
söyleyebilirim, Emrah Serbes bir bağımlılıktır, bir kere  yazılarının tadına varan kimse onu 
bırakamaz, ister roman, öykü, deneme ister dizi, film olsun  hiç farketmez. 
Kitaba geri dönecek olursak, Son Hafriyat ilk kitaba nazaran Behzat amirimin biraz 
daha geride kaldığı, Red Kit’in ön plana çıktığı bir kitap. Ama sanılmasın ki Amirim eskisi 
gibi cinayet peşinde koşmayacak, Harun’a laf sokmayacak, “Saçma sapan konuşma la!” 
demeyecek. Biraz geç konuşacak ama konuşacak merak etmeyin. Biraz da Red Kit’ten 
bahsetmek gerek sanırım. Hani o Amerikan filmlerinde izlediğimiz kötü adam olmasına 
rağmen acayip bir karizması olan, zeki mi zeki, amacı uğruna ölmesi gerekirse gözünü hiç 
kırpmadan ölebilecek, bazen iyi adamlardan bile daha çok seveni olan karakterler vardır ya 
hah işte Red Kit öyle bir karakter, hem de yüzde yüz Türk malı. Red Kit kinini yıllarca içinde 
tutan,  intikam peşinde olan bir adam. Bakalım bu özellikler Red Kit’in Behzat amirimden 
kurtulmasına yetebilecek mi? 
Savaş Asla Değişmez / Alptuğ Albayrak 
 
  İnsanoğlu olarak hep daha fazlasını isteriz. Durumumuz iyi de olsa kötü de olsa bu böyledir. 
Tüm savaşlara bakarsak hepsinin başlıca sebeplerinden biri budur. Bu bir içgüdü olabilir mi? 
Daha fazlasını isteme içgüdüsü. Hiçbir şeye yetinememe, daha fazlasına sahip olma dürtüsü. 
Bu durum bazı kitap, film ve oyunlarda çok güzel bir şekilde dile getiriliyor.  
  Mesela Dmitry Glukhovsky,nin yazdığı Metro 2033 adlı kitapta Dünya bir nükleer savaş 
sonucunda harabeye dönmüştür. Çok az kişi hayattadır ve hayatta olanlar yeraltında yaşamak 
zorundadır çünkü yeryüzünde radyasyon ve radyasyon sonucu oluşan canavarlar vardır. Böyle 
bir durumda beklenen nedir? Eğer mantıksal olarak düşünürsek insanların yapması gereken 
şey geçmişten ders alıp hiç olmadığı kadar birbirine tutunmasıdır. Ama bunun yerine insanlar 
yine savaşı seçmiştir. Daracık metro tünellerinde birbirleriyle savaşmayı. Ama bu bir kitap, 
gerçekte böyle olmaz diyebilirsiniz. İyimser bir yaklaşım olur bu. Ne yazık ki ben hiçbir 
zaman iyimser olamadım. Ve gelecekte de böyle bir savaşın kaçınılmaz olduğunu 
düşünüyorum. Bu savaş istiyorum anlamına gelmesin. Ben de herkes kadar nefret ediyorum 
savaştan. Ama döngünün değişmediğini de biliyorum. Belki de bu yüzdendir ne zaman 
Fallout'taki “War, war never changes.”(Savaş asla değişmez.) lafını duysam tüylerim diken 
diken olur. Çünkü günümüzde de durum çok farklı değildir. Eğer şöyle bir bakarsak 
savaşların ana konsepti aynıdır. Özellikle günümüzdeki savaşlar için geçerli olan bir şey de 
çıkar uğruna yapılan savaşlardır. Bir toplumun çıkarı değil; bir veya birkaç kişinin çıkarı için. 
En kötüsü de bu birkaç kişi uğruna savaşanların durumdan bihaber olmasıdır. Onlar büyük bir 
değer uğruna savaştıklarını sanarlar. Çöldeyken görünen sanı gibi güzel gelir ama aslında 
gerçekte hiç de öyle değildir. Ne yazıktır ki kolaydır insanları kandırılması. Hitler’in 
propaganda bakanının da söylediği gibi: "Yalan ne kadar büyük olursa, inanan da o kadar 
fazla olur." Bu konularda söylenen yalanlar da senin, benim söyleyeceğim yalanlardan çok 
çok daha büyüktür. 
  Peki, nedir bizi savaşa sürükleyen. Her savaş için farklı bir neden söylenmiştir değil mi? Her 
tarafın farklı bir idealı vardır. Herkes haklıdır kendisine göre. Bazıları ise ne için savaştığı 
bilmez, sadece emre itaat eder. Burada çok önemli bir şey çıkıyor ortaya. Herkesin sorması 
gereken bir soru: “Neden?”. Bu soru benim gözümde diğer sorulardan çok daha önemlidir. Bir 
insanın kendisini sürekli bu soru ile sınaması gerekir. Çünkü insan düşünmesi gereken bir 
varlıktır. Düşünmediğimiz zaman insan olamayız. Bu soru da düşünme yolundaki en büyük 
engeli kaldırır. Yaptığı işlerde bir neden aramayan insanların bir robottan farkı kalmaz. 
   
  Peki ya “Savaş barıştır.”(1984, George Orwell) diye sloganı olan bir partinin yönetimine ne 
demeli? Savaşı barışla aynı tutmak ve bunu tüm insanlara inandırmak işlenebilecek en büyük 
suçlardan birisidir herhalde.  İşte buradan da yola çıkarak bazı insanları kandırmak kolaydır. 
Birkaç kafası çalışan, gerçeği kavrayan kişiden kurtulduktan sonra işler çocuk oyuncağıdır. 
Ve işin kötüsü bu sadece bir bilim kurgudan ibaret değil gibime geliyor. Beynin yıkanması, 
mantığın yok edilmesi gerçekte de olması olağan şeyler. Yani insanı insan yapan şeylerden 
ayrılması. Sadece insan görünümlü bir et parçası, bir kukla haline getirilmesi. İşin en kötüsü 
de bu süreci anlayamamak ne hale geldiğini kavrayamamak.     Savaş, aslında içinde olmadan anlaşılamayacak bir şey.  Ne kadar kitap okursak okuyalım, 
ne kadar araştırsak araştıralım asla yaşamadan hissedemeyeceğimiz bir şey. Sizleri bilmem 
ama ben pek de hissetme taraftarı değilim.  Oyunlarda, filmlerde gördüğüm; kitaplarda 
okuduğum yeter de artar benim için. 
 
 
Bugünlerde benim şansımdan mıdır yoksa çok sık rastlandığından mıdır metrolarda çalan gençlere 
pek çoğunuz gibi geçen günlerde ben de denk gelme fırsatını yakaladım. Genelde Ankara'da 
gideceğim bir yer varsa metro kullanmayı tercih etmemin yegane nedenlerinden biri bile 
sayılabilecek olan bu güzel dinletilerden size de bahsetme gerekliliğini duyuyorum.  
 Hiç beklenmedik bir yer ve zamanda bu güzel dinletiyle ilk karşılaşışım aslında sıradan bir metro 
yolculuğuyla başladı. Yine bazı gençlerin kulaklıklarını takıp çoğununsa oturup yalnızca varacakları 
durağa kadar hayatlarını gözden geçirmelerine yarayan o muhteşem sessizlik içerisindeki gergin 
boşlukta, bir gitar telinden çıkan sıralı notalar herkesin kulaklarını muhteşem bir müzik ziyafetiyle 
doldurdu. Gelen güzel müziğin sahibini bulmak için yolcuların gözleri birer birer çevresindekileri 
taradı ve en sonunda siyah giyimli elinde gitarı sanki evinde söylercesine bir rahatlıkla gitarına eşlik 
eden kızı buldu. Belki de çok yoğun ya da kalabalık hayatlarının içinde kendini unutmuş hâlde 
yaşayan bu insanlara, müzik dünyada hâlâ güzel şeylerin yaşandığına dair bir umut kapısı açmıştı.  
 Çoğu yabancı kızın söylediği şarkıları dinlerken ben de kulaklıklardaki müziğe ara verip kızı dinlemeye 
başladım. Öncelikle gitardan çıkan çıplak notalar metro vagonunun duvarlarını yankılı bir sesle 
doldururken sonra bu yalınlığa amatör müzisyenin sesi dâhil oldu. Söylediğişarkılarla her kitleden 
insana hitap etmeyi planlamış olan kız bilindik notalar üzerinde parmaklarını gezdirirken tüm 
yolcuların da dikkatini toplamayı başarmıştı. Kimisi yerinde sessizce dinlerken kimisi de kendi 
kendine mırıldanarak şarkıya eşlik ediyordu. Müzik zevkiniz ne kadar farklı olursa olsun sizi kendine 
çeken şarkılar arasında duraklar hızla akıp gitti. 
Kızdan dinlediğimiz bu küçük konser boyunca metroda da oldukça sıcak bir ortam oluşmuştu. 
Bilirsiniz özellikle son günlerde yaşadığımız fazlasıyla hararetli dönemlerden sonra toplumca bir 
paranoya herkesin içinde gizliden gizliye baş göstermişti. Bu bombacı mıdır acaba, yoksa şu adam 
beni kesip en yakın çöp kovasına atar mı gibi evhamlardan birbirimizi unutmuş ve insanlığımızı 
soğutmuştuk. Ama vagonun içinde yankılanan müzik bir an bütün bu evhamları bir kenara bırakıp 
aslında birbirimizden o kadarda farklı olmadığımızı yeniden hatırlatmış gibiydi.   
Zaten şahsen ben neden toplu taşıma araçlarında ya da toplu yerlerde insanların yüzlerine ifadesiz 
bir maske takıp ne diye öyle gezindiklerini hiçbir zaman anlayamayan bir insanım. Niye bir insan bir 
başkasından bir günaydın ya da iyi akşamlar gibi küçük mutlulukları saklar veya bir diğerinin yüzüne 
insani duygularını göstermekten bu denlisine korkardı? İşte o gün, o vagonda çalınan birkaç nota 
beni hem bunları düşünmeye iterken hem de aramıza koyduğumuz mahkeme suratlı taş duvarların o 
kadar da kalın olmadığını göstermişti.   
Sıkıcı ve tekdüze olan alışılmış yolculukları oldukça eğlenceli konvoylar hâline getiren bu gençleri ise 
kendilerine olan özgüvenleri ve bu müthiş yetenekleri için tebrik etmek lazımdı. Sonuçta eline bir 
gitar alıp, herhangi bir metroya atlayıp, duraktan durağa çalmak kulağa tam gençlikte yapılacak 
yeterince çılgınca ama bir o kadar da eğlenceli bir iş gibi gelse de herkesin cesaret edebileceği bir 
eyleme pek benzemiyordu.   
Bu dinleti bittikten sonra birkaç kere daha metroda farklı farklı amatör müzisyenlere rastladım. Genel 
olarak şarkı repertuvarları fazla değişmese de ( bilindik Karadeniz türküleri ya da son zamanlarda 
oldukça popüler olan slow şarkılar) o sessizlik duvarını aşıp ortamın havasını daha sıcak bir aile 
ortamına çeviren bu insanların emeklerini en içten dileklerimle takdir etmekten kendimi alamıyorum.   
 Özellikle son günlerde toplumca yaşadığımız gergin dönemler ve insanların birbirinden gittikçe 
uzaklaştığı günümüz düşünüldüğünde bu gençlerin yaptığı müzik herkesi bağdaştırmakta çok önemli 
bir rol oynuyor. Müziğin evrenselliğini kullanarak hem insanların arasında sıcak bir atmosfer yaratıyor 
hem de şarkılarıyla kulağınızın pasını siliyorlar. Bu başka şehirlerde nasıldır bilmem ama benim şehrim Ankara'nın sevilesi yanlarından biri denebilir. Bu genelde insanlarının soğukluğu ve sertliğiyle 
nam salmış Ankara'ya gelen yabancılar için de oldukça güzel bir paradoks. Aslında bu şehrin insanı 
soğuk değil, eğer müzik terimleriyle söylemek gerekirse yalnızca doğru tellere dokunmayı bilmek 
gerek.    
 
 
Zihnimizdeki Engin Deniz 
	 “Çocukluğumuzda sahip olduğumuz en büyük güç nedir?” diye düşündüğümde 
hayal gücünün önemi her şeyden daha çok ağır basıyor. Bir gün prenses olup prensini 
aramayı, ertesi gün kovboy olup atını gün batımına sürebilmeyi sağlayabilecek başka ne 
olabilir ki hayatımızda? Gerçeği ilk önce hayal gücümüz yardımıyla var edebiliriz. Ancak 
daha  sonra  dış  dünyaya  aktarabilir  ve  bir  gerçeklik  oluşturabiliriz.  Fakat  hiçbir  şey 
mükemmel olamayacağı gibi bu büyük gücün olumsuz bir yanı da, büyüdükçe hayal 
gücümüzün zayıﬂamaya başlamasıdır. Bence bu durum insanları, keskin bir bıçak gibi, 
hayal dünyasını geniş tutabilen ve hayal gücü zayıf olanlar olarak ikiye ayırıyor. 

	 Gün  geçtikçe,  hayal  gücümüz  zayıﬂama  tehlikesiyle  daha  da  fazla  yüz  yüze 
geliyor. Buna rağmen, hayal dünyası rengarenk, canlı ve muazzam zenginlikte olan 
insanlar da var.  Geniş hayal dünyası kişisel özellik ve yeteneklerle çok yakından ilişkili 
olmasına rağmen, hayal gücümüz tozlu birer raf olmaya da mahkum değil tabii ki. 
Çevremdeki insanlardan yola çıkarak yapabileceğim gözlemlere dayanarak, hayal gücü 
zengin  diye  nitelendirebileceğim  kişilerin  belli  başlı  ortak  yönleri  var.  En  çok 
yaratıcılıklarıyla  öne  çıkan  bu  kişiler  daha  birçok  açıdan  kendilerini  hayatta  başarılı 
kılacak  özelliklere  sahipler.  Yaratıcı  oldukları  gibi,  estetik  anlayışları  da  yüksektir. 
Bulundukları her ortamda, katıldıkları her aktivitede, yaptıkları her işte özgün kişiliklerini 
ortaya  koyarlar.  Özgünlüğü  sağlayabilmek  adına  yalnız  çalışmayı  da  tercih  ederler. 
Çevreye karşı duyarlı ve empati kurma yeteneklerini oldukça geliştirmiş olurlar. Hayal 
gücü sosyal yönleri geliştirdiği gibi analitik düşünceyi de etkiliyor. Gözlem ve analiz 
gücünü yükseltirken akıl yürütebilme ve problem çözme yeteneğini de artırıyor. Bilgi 
çağının da artık yaratıcı ve hayal gücü geniş insanları değerli kılmasının nedeni bu 
yetkinliklerin daha ender olmasıdır.

	 Hayal gücüme daralma imkanı tanımamak adına çok çaba sarf ediyorum. Bunu 
sağlayabilmek için, hayal gücü ve yaratıcılık üzerine yapılan araştırmaları ve yazılanları 
yakından takip etmeye çalışıyorum. Genel olarak hayal gücünün genişliği ve yaratıcılığın 
aynı yönde ilerlediği üzerine yapılan yorumlara alışık olduğumdan, bu konunun farklı bir 
bakış açısından yorumunu gördüğümde, okuduğum diğer yazılardan daha çok ilgimi 
çektiğini  söyleyebilirim.  Zülfü  Livaneli  Konstantiniyye  Oteli  adlı  kitabında  bir  hayli 
konunun üzerinde dururken beni ayrıntı sayılabilecek bir cümle uzun uzun düşündürdü. 
Ana  karakterlerden  Emre  Karaca’nın  aforizmalarını  okurken  hiç  beklemediğim  bir 
konuyu,  hiç  tahmin  etmediğim  bir  perspektiften  önümde  buldum:  “Hiçbir  şeyden 
korkmayan kişinin hayal gücü yok demektir.” (Livaneli 299). İlk okuduğumda çok da 
fazla anlam içermeyen bu cümle üzerine düşündükçe derinleşmeye, benim için hayal 
gücüne farklı bir boyut kazandırmaya başladı. Korkularımızın kötü tecrübeler, travma 
gibi yaşanmışlıklara dayanan nedenleri olduğu gibi bilinmezlikler de korkuların başlıca 
sebebidir.  Tüm  yönleri  hakkında  bilgi  sahibi  olmadığımız  bir  konuda  kaçınılmaz  bir 
şekilde  hayal  gücümüz  devreye  giriyor.  Eğer  yeteri  kadar  geniş  bir  hayal  gücüne 
sahipsek bilinmezin sonucunda olması mümkün senaryolar üretip korkular geliştirmeye 
başlıyoruz. İnsanoğlunun eski çağlarda doğa olaylarını yanlış yorumlayarak doğaüstü 
nedenlere  bağlaması  hayal  gücünün  ilk  örnekleri  diyebiliriz  bence.  Insanlar,  gök 
gürültüsü,  deprem  gibi  olaylara  bilgi  eksikliği  ve  çaresizlik  içerisinde  olağanüstü 
anlamlar  yüklemiştir.  Fakat  zamanla  mantıklı  açıklamalar  ve  bilgi  birikimi  ile  hayal gücünün  ürünü  olan  yorumlardan  uzaklaşılması  ana  karakterin  aforizmasını  kanıtlar 
nitelikte olduğunu düşünüyorum.

	 Günümüz dünyasında yoğun tempo ve rutin gündelik yükümlülükler arasında 
kayboluyoruz.  Bu  sırada,  en  önemi  gücümüz  olarak  kabul  edebileceğimiz  hayal 
dünyamızın çiçeklerini sulamayı unutuyoruz. Fakat yaratıcılık gibi bilgi çağının aranan 
özellikleri ancak geniş hayal dünyası ve gelişmiş hayal gücü ile elde edilebilir. Bizim için 
bilinmeyenleri  korkuya  dönüştürebilecek  gücü  olmasına  rağmen  hayal  gücünü 
geliştirmemek kişinin kendi zararına olacaktır.

Ekin Bayram

Kaynakça:

Livaneli, Ömer Zülfü. Konstantiniyye Oteli. İstanbul: Doğan Kitap, 2015
Yiğit Abbas YILMAZ 
MEVSİMLERİN RUHU 
Günlük hayatımızdaki koşuşturmacalar arasında pek fark edemesek de mevsimlerin bizim üzerimizde 
pek çok etkisi vardır. O günkü hava durumu nasılsa, bir anda kendimizi o havanın bize hissettirdiği 
duygular içinde buluveririz. Örneğin o gün yağmur yağıyorsa, herkeste bir depresiflik ve içine 
kapanma, hatta tabiri caizse bir bıkkınlık sezilir. Her ne kadar hava durumunun veya mevsimlerin bizi 
etkileyemeyeceğini veya günlük yaşantımızı çok fazla değiştiremeyeceğini düşünsek de durum bunun 
tam tersidir. Yaşadığımız çevre her mevsimde farklı bir çehreye bürünürken biz de kendimizi bu 
duruma adapte olurken buluruz. Yeryüzü, her mevsimle birlikte bize farklı bir yüzünü gösterir. Kâh 
umut doludur, kâh üzgün ve karamsardır. Bazen de o da bizler gibi ne yapacağını bilemeyen, kararsız 
biri oluverir bir anda.  
Mevsimlerin belki de en umut dolusu ve iyimseri olan ilkbahar, bizi çiçek açan ağaçlarıyla, yemyeşil ve 
tomurcuklanmış yapraklarıyla neşe içinde karşılar, hatta tüm sevecenliği ve neşesiyle bizi kucaklar. 
İlkbaharın bu pozitif enerjisi ister istemez biz insanları da etkiler ve bir anda hayata olumlu bakan, 
gelecekle ilgili iyimser düşüncelere sahip olan ve çevresine daima neşe saçan insanlar olup çıkıveririz 
bu güzel mevsimde. Rengârenk çiçek açmış ağaçlar bize yaşamanın güzelliğini, doğanın akılalmaz 
çeşitliliğini ve canlılığını hatırlatır. Ancak her mevsim, zamanı geldiğinde biter ve o geçiş 
dönemlerinde kararsız bir yapıya bürünür. Sabah hava çok güzel ve güneşliyken, aynı günün akşamı 
şimsekler çakıp yağmur yapabilir. Mevsim geçişlerinde bu kararsızlık ve dengesizlik elbette biz 
insanların yaşantısını da etkiler. İlkbahar da bu duruma üzülerek bir an önce görevini yaza devretmek 
ister aslında. Böylece mevsimlerin en rahatı ve belki de en tembeli yaz giriverir hayatımıza. Çoğu 
insanın tatil dönemine denk geldiğindne ve havalar çok sıcak olduğundan yaz da bu duruma ayak 
uydurur, tatilin tadını çıkarır ve bize güneşli, eğlenceli, biraz da uçarı yanını gösterir.  
Son iki mevsim ise ilkbahar ve yaza göre daha içine kapanık ve depresiftir. Sonbahar geldiğinde, 
yapraklar sararmaya ve dökülmeye başlar. Âdeta evren yaşlanmaya başlar ve yaşlanmayı 
hazmedemeyerek kızgınlığını, küskünlüğünü ve öfkesini bize yağmurlarla ve fırtınalarla gösterir. 
Ancak, bence sonbahar mevsiminin de kendine özgü bir güzelliği vardır. Her ne kadar bize öfkeli 
yüzünü göstermiş olsa da bu durum geçicidir ve kış geldiğinde mevsimler de bize huzurlu, sakin ve 
babacan yanlarını göstermeye karar verirler. Çünkü artık yaşlandıklarını kabul etmişlerdir ve bu 
durumla barışık  olmayı öğrenmişler ve ruhu olan her varlık gibi onların da yaşlanabileceğinin bilincine 
varmışlardır. Kar yağarken, insanların içi o mükemmel beyazlık sayesinde huzurla dolar. Kış mevsimi 
bize âdeta yaşlanmanın çok doğal bir süreç olduğunu ve yaşamımızı huzur ve barış içinde geçirmemiz 
gerektiğini hatırlatır. Kış geldiğinde, ağaçların yaprakları dökülmüş olabilir, çiçek açmıyor olabilirler 
ancak yine de içleri umutla ve huzurla doludur. Çünkü her sene olduğu gibi bu mevsimin de geçici 
olduğunu bilirler ve sabırsızlıkla ilkbaharın gelmesini, yeniden o rengârenk ve capcanlı hallerine 
kavuşmayı beklerler. Mevsimlerin hiçbir zaman aynı kalmaması, bize de hayatımızda hiçbir şeyin 
daima stabil kalamayacağını, hatta tam tersine bazen değişikliğe ve yeniliğe ihtiyacımız olduğunu 
hatırlatır. Durum böyleyken evrenin bizim iyiliğimiz için çalıştığı, yaşadığımız çevreyi daha güzel ve 
huzurlu bir yer haline getirmek için uğraştığını anlarız. Mevsimler de evrenin bu işleyişine ayak 
uydurarak biz insanlara bazen neşeli, bazen üzgün yanını gösterir, ancak her zaman bizi düşünürler ve 
bizim kendilerine rahat bir şekilde ayak uydurmamızı sağlamak için ellerinden geleni yaparlar. Biz insanlar da evrenin bu işleyişine ve mevsimlerin değişimine ayak uydururuz ve duygu, düşünce ve 
hissiyatlarımız mevsimden mevsime değişiklik gösterir. 
Ali Suvarioğulları 
ZOR DA OLSA DEVAM ETMEK 
  Hayatımızın büyük bir kısmı zorluklara göğüs germekle geçiyor. Yaşımıza, 
yaşadığımız yere ve hayata göre öyle durumlar çıkıyor ki karşımıza, bazen çoğumuz 
çıkmazda  kalıp  umutsuz  hissedebiliyoruz  kendimizi.  İçten  içe  o  zorluğu 
aşabileceğimizi bilsek de bunun ne zaman olacağı, nasıl ve hangi koşullar altında 
olacağı soruları yiyip bitiriyor bizi.  Kendime gelecek olursam, kısa zaman öncesine 
kadar,  başıma  gelen  en  küçük  olay  bile  beni  çabucak  umutsuzluğa 
sürükleyebiliyordu.  Çoğu  kişinin  basit  olarak  nitelendirebileceği  durumlar,  bana 
dünyanın en büyük zorlukları gibi geliyordu ve zamanımın büyük kısmını bunları 
düşünmekle geçiriyordum. Bazen de, her ne kadar bunların geçici sıkıntılar olduğunu 
ve emek harcarsam aşabileceğimi bilsem de, kendimi bir türlü motive edemiyor ve 
mutsuzlukla geçiriyordum günlerimi. Ne zaman ki bu zorlukların bize deneyim veren 
durumlar  olduğunu  anladım,  o  zaman  onların  üstesinden  daha  kolay  gelmeye 
başladım. 
  Olumsuz  olayların  hayatıma  kattığı  zorluklarla  daha  kolay  mücadele  etme 
sürecim  Ali  Lidar  sayesinde  başladı  diyebilirim.  Alengirli  Şiirler  kitabının  “Kışa 
Rağmen Koş!” şiirinde çok güzel iki mısra vardı: “Kışa rağmen durma koş dökülsün 
son gazeller/ Eteklerinde artık taş yerine kar topla” (60). Şiir kitaplarının üzerimde 
etkisi her zaman yadsınamayacak kadar çok olmuştur, ama bu dizelerin yeri bende 
çok başka… O kadar umutsuz bir anımda okudum ki bu şiiri, beni hayatım hakkında 
düşünmeye  ve  üzerine  kafa  yorup  zorluk  sandığım  olayları  yeniden  gözden 
geçirmeye itti. O aralar problemim, bir dersimden aldığım düşük nottu. Günlerdir 
bunun hakkında ne yapacağımı, ikinci sınavdan da düşük alıp dersten kalırsam ne olacağını,  aileme  nasıl  açıklayacağımı  düşünüyordum.  Sonra  bu  şiiri  okudum  ve 
“hayat devam ediyor” dedim. Artık üzerinde bir etkim olmayan bir durumun, gelecekte 
sebep olabilecekleri üzerine bu kadar kafa yormak yerine, bunu nasıl düzelteceğim 
hakkında düşünüp, düzeltmeye çabalamalıydım. İkinci sınavımın düşük olmasından 
korkmak  yerine  o  sınava  çalışmaya  şimdiden  başlamalıydım.  Çaba  göstermeden 
geleceği  düşünmemin,  bugünüme  hiçbir  faydası  yoktu.  Bense  oturmuş  günlerdir, 
başarısız  olduğum  bir  sınav  hakkında  ne  yapacağımı  düşünüyordum.  Buna  kafa 
yorarak saatlerimi harcadığım o beş günde çalışsaydım, birçok eksiğimi kapatmış 
olurdum. Olumsuz bir şey oldu mu, bütün odağım o oluyor ve geriye kalan her şeyi 
bir  anda  unutuveriyordum.  Kaygılı  bir  insandım  yani,  belki  dünyanın  yüzde 
doksanının  sorun  etmeyeceği  şeyleri  olması  gerekenden  fazla  düşünüp  beynimi 
yoruyor, vaktimi boşa tüketiyordum. Bütün bunları anlamamı da, ciddi anlamda bir 
şiirin iki dizesi sağladı. Belki de bilinçaltımda hep bildiğim ama kabullenemediğim bir 
gerçeği başka birinden duymak bana iyi geldi, bilemiyorum. Fakat bu şekilde bir 
uyarıya  ihtiyacım  varmış.  Kendimi  toparlamaya  ve  bundan  sonra  sorunlarım  için 
üzülmeye değil, onları çözmek için çabalamaya karar verdim.  
  Çok  basit  bir  örnek  üzerinden  açıklamış  olabilirim,  ama  hayatımın  geriye 
kalanında  hep  aklımda  olacak  bir  ders  aldım.  Ortalama  yetmiş  yıllık  bir  ömür 
yaşıyoruz  ve  dert  edinip  kafa  yorduğumuz  her  şeyi  belirli  bir  süre  zarfı  içinde 
unutuyoruz. Yarın bir gün  unutacağımız  bir şeyi düşünmek için kıymetli vaktimizi 
harcayıp kendimizi yormak hem bedenimiz hem zihnimiz için çok zor. Kendimizi bu 
olayın  tekrarlanmaması  için  geliştirmek,  bu  olayı  bir  deneyim  olarak  görmek  ve 
düzeltebileceksek  durumu  düzeltmeye  çalışmak  varken,  değiştiremediğimiz 
durumlara takılı kalmak için hayat çok kısa. Bir alanda başarısız mı oldum? Olsun, bu benim yolumda bir engel olmamalı. Tüm engellere rağmen bunları aşmak için bir yol 
bulup yoluma emin adımlarla devam etmeliyim. Kışa rağmen durmamalı, koşmalıyım! 
 
 
 
 
 
 
 
 
 
 
 
 
 
 
 
 
 Kaynakça 
Lidar, Ali. Alengirli Şiirler. İstanbul: İthaki Yayınları, 2015. Kitap. 
 
 
Zerdali Ağacı 
 
Daha ufacık bir çocukken oynamak için çok fazla bir seçeneğimiz yoktu. Arkadaşlarımız bizim 
oyuncaklarımız, bahçelerimiz ve sokaklarımız ise bizim oyun alanlarımızdı. Çocukluğumun bir kısmı 
şehirde, bir kısmı ise köyde geçmişti. Şehirde geçen zamanım çok zevkli olsa da köyde geçirdiğim 
zamanlarım paha biçilemezdi çünkü çok geniş bir oyun alanımız vardı. Bütün çocuklar hiç bir kavga, 
kıskançlık olmadan vaktimizi geçirirdik. Gece vakti dışarı rahatça korkmadan çıkabilir, gün ağarana kadar 
saklambaç oynayabilirdik. Ailelerimizin gözleri arkada kalmazdı. Kendimizi kaybederdik âdeta saklambaç 
oynarken. Saklambaçta ebe olan arkadaş, herhangi birini başkası zannederek sobeler ise ‘çamlak çömlek 
patladı’ diye bağırırdık köy camiisinin önünde, tekrar başlardık oynamaya. Sırf çamlak çömlek patlatmak 
için bütün saklanan arkadaşlar hırkalarımızı birbirimize verirdik ki ebe bizi hırkanın sahibi sansın. 
Dedelerimiz yatsı namazından çıkar, bize tatlı tatlı sataşırlardı. Yerlerimizi ebeye söylerlerdi. Bütün köy 
koca bir aile gibiydik kısacası. 
Kocaman bir bahçemiz vardı, köyün bütün çocukları ile arada sırada bizim bahçemizde piknik yapar  ve 
oyunlar oynardık. Koca bir zerdali ağacımız vardı bahçede. Oldukça yaşlı olan bu zerdali ağacına yıllar 
önce yıldırım düşmüş ve yarılmıştı. O günümüzde kalaslar ve çiviler ile yapılan ağaç evler gibi, doğal 
olarak şekil almıştı babacan ağacımız. Babacan diyorum çünkü çocukluğumuzda bizi hep kucaklardı, 
yaramazlıklarımıza ses çıkarmayan yaşlı bir dede edası ile kavuklarının arasında zıplayıp oyunlar 
uydurmamıza izin verirdi. Asker olurduk, ağacımız bize siper oluverirdi. Pilot olurduk, bu sefer uçağımız 
oluverirdi. Hayallerimizin en büyük destekçisiydi o konuşamayan ağaç. Evlerimizden küçük kilimler getirir 
sererdik içine oturabilmek için. Gölgesi bizi kavurucu yaz sıcaklarından korurdu. Bazen kendimizi 
kaybeder sabahın en erken saatlerinden, gecenin en geç saatlerine kadar sohbet ederdik ağacın içinde.  
Ağaç, köyün neredeyse tamamını görebilmemizi sağlayacak yüksekliğe sahipti. En tepesine her zaman 
‘gözcü’ görevine bir arkadaşımızı koyardık. Başıboş gezen köpekler geldiğinde gözcü arkadaşımız haber 
verirdi bize, hemen ağacımıza sığınırdık, korurdu bizi. Bir dalına ise salıncak yapmıştık, birkaç metre halat 
ve iki adet yastık il , sıra ile sallanırdık salıncağımızda. Bazen daha arkadaşlarım gelmeden kitabımı alır 
giderdim ağaca, hem onu dinlemeye çalışırdım, hem büyük bir keyifle kitabımı okurdum. Belki de bu 
kadar kitap okumayı sevmemin sebebi, o ağaçta kitap okurken aldığım tarif edilemez keyiftir. Köyden her 
ayrılacağımız zaman koca bir kova suyu gider dökerdim dibine. Belki yetmezdi ona bir kova su ama benim 
içim biraz olsun rahat ederdi. Sonraki her gelişimde koşarak ‘’yerinde mi acaba?’’ diye bakmaya giderdim.  
 Şimdilerde içim acısa da o zamanlar ehemmiyetini anlamadığımdan bana oldukça eğlenceli gelen bir 
olayı anlatmak isterim. Köyün imamının çocuğu Mehmet, birgün elinde küçük bir meyve bıçağı ile geldi 
bahçemize. ‘’Hadi ismimizi zerdali ağacına kazıyalım, yıllar sonra geldiğimizde isimlerimizi görür bu 
günleri hatırlarız’’ dedi. Yaklaşık 10 – 15 çocuk sıra ile aldı eline o bıçağı ve kazıdık isimlerimizi ağaca. 
Aramızdaki en beceriklimiz olan Ufuk, Günalan ( köyümüzün adı) hatırası yazısını kazıdı isimlerimizin 
hemen altına. Şu anda 21 yaşında, hayatımı düzene koymuş bir yetişkin olarak, zaman zaman köyü 
ziyaret eder çocukluğumu, anılarımı hatırlar hüzünlenirim. Çocukluğumun en büyük hatırası olan zerdali ağacı ve içine kazıdığımız isimler hâla o özlem duyduğum hatıralarımdaki gibi sapasağlam durmakta. 
Umarım zamanı geldiğinde çocuğumun da böyle güzel hatıralara sahip olmasını sağlayacak bir zerdali 
ağacı olur ve o da aynı dileği kendi çocuğu için diler… 
 
 
Ahmet Faruk Saz 
 
Vefanın Sıcaklığı 
 
Yaz sıcağının kavurduğu Antalya’da o gün yaptığımız hazırlık Alzheimer 
hastası olan aile büyüğümüzü ziyaret içindi. Vefa duygusu ile yola çıkan grubun 
sessizliğinin sebebi belki de geçmişten gelen anılarda kaybolmalarıydı. Yolda 
giderken  onun  bizi  artık  hatırlayamadığını  ve  tanıyamadığını  düşününce 
yüzümde  hüzünlü  bir  tebessüm  belirdi.  Ömrümüzün  bu  anına  kadar  olan 
yaşanmışlıklarımızın içinde biriken iyilikleri yad ederek kara gün dostu olma 
sırası bizdeydi artık. Hepimizin başka anılarını paylaştığı koca çınarın bizlere 
yaptığı iyilikler onu yalnız bırakmamıza izin vermiyor, ismi anılınca yüzümüzde 
tebessüm beliriyordu. Ömer Amca hepimize emeği geçmiş yüz yaşına yakın koca 
bir  çınardı.  Yanına  gelince  ona  sarılıp  ellerinden  sıkıca  tuttum.  Bana  derin 
denizlerde  kaybettiğini  bulacakmış  gibi  baktı.  Durdu,  düşündü.  Yüzündeki 
mahcup ifadeden anlamıştık bizi yine hatırlayamadığını. Kahvemiz bitince asra 
yakın zamanı görmüş gözleri sevgiyle ışıldadı. Onun yanından ayrılırken vefa 
duygusunun verdiği huzur ve sıcaklık yüreğimi sarmıştı. 
Asırlık çınarları gülümseten, dostluğun asaletine inanarak verilen emeğin 
sonucu olarak gönülden yapılan ikramdır vefa. Günümüzde az hatırlansa da 
bazen unutulsa da dostluk, sevgi ve hatır gibi değerlidir vefa. Hızla ilerleyen 
zaman  makinesinin  taşlarının  öğütemediği,  tozlu  raflara  kaldıramadığı  bir 
duygudur.  
Çınar Ağacı filminde ömrünü evlatlarına adayan bir annenin vefayı kalbi 
yoruluncaya kadar görememesidir bana tüm bunları düşündüren. Kaybolmasın, 
hatırlansın, dostlukları sağlamlaştırsın istediğim için vefayı ve vefakârlığı yazmak 
istedim. Görülen iyilikleri unutmayarak aynısıyla veya daha güzeliyle karşılık 
verip kişinin kendisinin karşılık beklememesidir vefakârlık. İnsanlar arasında vefa 
yaygınlaşırsa toplumda güven ve huzur artar. Vefakâr insanlar dostluklarında 
sebat eder ve sözlerini yerine getirirler. Halden anlayarak söyletmeden yardıma 
koşmayı bilirler. İnce ve latif bir cevher olan dostluklarında kıymet bilirler.  
Bu kadar güzel değerleri içinde barındıran vefa, sadece dostlara değil, 
diğer milletlere ve geçmişe de duyulur. Ömer Amca, bizi hatırladığı zamanlarda 
cumhuriyetin kurucusu olan Atatürk ve arkadaşlarını büyük bir gururla anlatıp onları hayırla yad ederek bize de geçmişe vefa duymayı öğretirdi. Vefanın en 
güzel örneklerinin yaşandığı Kurtuluş Savaşı’nda, Atatürk’ün bakanlarından olan 
Dr.  Rıza  Nur,  hatıralarında,  Hindistan  Müslümanları’nın  gönderdiği  para  ile 
ordunun ihtiyaçlarının karşılandığını yazar. Aynı dönemde Pakistan’dan gelen 
bir buçuk milyon sterlin Ankara Hükümeti’nce Büyük Taarruz’un mali kaynağı 
olarak kullanılmıştır. Pakistan ve Hindistan Müslümanları’nı yardıma sevk eden 
duygu, Osmanlı Devleti döneminde Türk milletinden ve devletinden gördükleri 
iyiliklerdir.  Milletlerarası  vefayı  gösteren  bu  yardımları,  Türk  milleti  de 
unutmayarak her iki ülkeye de zor anlarında yardım etmiştir. Bunlar bize vefanın 
milleti, dili ve ırkı olmadığını gösterir. Bir diğer güzel vefa örneğini ise yakın 
zamanda Nobel Kimya Ödülü’ne layık görülen bilim insanı Aziz Sancar, bu ödülü 
kazandığında yaptığı açıklamalarda kendisine ilk tıp eğitimini veren anavatanı 
Türkiye’ye ve Türk milletine minnettar olduğunu belirterek göstermiştir.  
İnsanı yücelten değerler içinde yer alan vefa duygusunun kaybolmaması 
için emek vermek, özen göstermek, sebat etmek, karşılık beklememek gerekir. 
Vefakâr insan, içinde kışın ayazında esen bir fırtına kopsa da, yüreğindeki yara 
sızlasa da, dost bildiklerini sırtında taşırken gülümseyebilendir. Üstüne dostun 
oturduğu taşın altında eli dururken onun hatasını küçük görüp elinin acısını ona 
hissettirmeyendir. İnsanı yücelten ve erdemli kılan duygulardan birisi olan vefayı 
kaybetmediğimiz  sürece  değerimiz  artar.  İyiliğini,  yardımını  gördüğümüz 
insanlara ve varlıklara karşı kalbimizde oluşan bu duygu, bizi pusulasını şaşırmış 
gemiden kurtarıp diğer insanlarla beraber, değerlerimiz ile yaşamamızı sağlar.  
  
 
KAYNAKÇA 
Çınar Ağacı. Yön. Handan İpekçi. 2011. Bursa, Türkiye: BKM Film, 2011. DVD. 
Ceren GÜVEN
                                      Güzellik Algısı Sorunsalı
 
    Güzellik nedir? Bazılarına göre dışı güzeldir bir insanın, bazılarına göre ise içi.
Kimisi güzel bir çift göze hayran kalır, kimi ise dudaktan çıkacak birkaç anlamlı
kelimeye. Peki hangisi doğdudur güzelliği tanımlamak için; hepsi mi yoksa hiçbiri mi?
Aslına bakarsanız tanımlanabilir mi güzellik tam olarak? Bu dillere destan olmuş
kelimenin var mıdır bir somut kavramı? Mesela benim için kalbin sıcaklığı ya da içten
bir gülüş yeterlidir bir insana güzel demek için. Ama bir yandan da başka bir insan
için hiçbir şey ifade etmez belki benim düşündüklerim. Peki bu durumda ne kadar
doğrudur insanlara güzellik kavramını biçmek. Bir insanın beğenmediğini diğeri
beğeniyorsa o insana güzel diyebilir miyiz? Ya da hakkımız var mıdır bir insana güzel
veya değil demek için. Ne yani güzel demediğimiz bir insan çirkin midir?
 
    Eğer bir insan güzellik kriterlerimize uymuyorsa çirkin midir ya da kötü müdür?
Değildir tabii ki de demek isterdim ama biz yani insanlar bazen acımasız ve nankör
olabiliyoruz diğerlerine karşı. Mesala davranışlarını beğenmediğimiz bir insana karşı
oluşturduğumuz önyargı kötülük değil midir aslında? Evet belki bunu kötülük için
yapmıyoruz yada kimseyi kırmak değil amacımız ama karşıdaki insan biraz bile olsun
anlarsa ona ön yargılı olduğumuzu ne hisseder?  Açık yüreklikle söyleyebilirim ki ben
hiç iyi hissetmem, biraz incinirim belki biraz üzülürüm. İşte tam burada empati
devreye giriyor aslında benim için. Hemen diyorum ki ön yargılı davranmamalıyım
belki beğenmediğim yönlerinin yanında bir çok güzel yönü de vardır. Belki beni daha
iyi bir insan bile yapabilir diye düşürüm hep. Benim için bu olayın canlı örneği ise
şuan dostum dediğim insandır. Onu ilk gördüğümde çok büyük bir önyargı oluşmuştu
bende. Onun çok burnu havada bir insan olabileceğini düşünmüştüm. Ama gelin
görün ki onu tanımaya başladıktan sonra bütün önyargım kalktı ortadan. Şimdi
kesinlikle diyebilirim ki onun varlığı beni çok daha iyi bir insan yapıyor. İşte bu olay,
karşıdaki insanın bir çok güzelliğini görmemi sağlar çoğu zaman.
    Aslına bakarsanız biraz da toplumumuzun hatası insanlara karşı ön yargılı olmak
ya da güzellik derecelerine göre değerlendirmek onları. Keşke herkesi sadece insan
oldukları için sevebilsek, önyargılarımızdan arınabilsek belki o zaman kimse zorlamaz
kendini daha güzel olmak için ya da daha güzel konuşmak için. Kimse numara
yapmaz belki de daha çok öne çıkmak için. Çünkü bilirler ki onları sadece kendileri
oldukları yani bir insan oldukları için seveceklerini. O zaman belki de herkese güzel
deriz çünkü herkesin vardır güzel bir tarafı. Belki bir gülüş, belki bir bakış, belki de birsöz. 
    Sorsak mesela bir insana güzellik nedir diye? Belki bugün mavi gözler der, peki
yarın aynı şeyleri söyleyebilir mi? Ben hiç sanmıyorum. Benim için güzellik sürekli
değişen bir kavramdır. Benim için güzellik, güzel bir gülüştü dün ama şimdi bugün
karşılaştığım o tatlı amca sayesinde tatlı bir çift söz oldu bir anda. Belki de yarın çok
farklı bir özellik olacak. Bu insan doğasında olan bir özelliktir. Bir fikrin çok çabuk
değişmesi sadece insanlara özgüdür. Bu bile bir güzellik değil midir aslında?
Düşünsenize bir sürü şeyi sevebiliriz bir sürü şeyden hoşlanabiliriz belkide. Ve bu
sadece bizim düşüncemiz olur başka kimse karışamaz.
   Bu satırları yazarken bir kez daha düşündüm güzellik nedir diye? Ama kesin bir
yargıya varamadım yine. Çünkü bence güzellik herkese göre değişebilen, çok farklı
algılanabilen bir kavramdır. Halil Cibran'ın çok güzel bir sözü var beni bu konu
hakkında düşünmeye iten; "Çirkinlik diye bir şey varsa o da, gözlerindeki önyargılı
ölçeklerdir". Bu güzel cümleden yola çıkarak diyorum ki güzellik kavramı belirli
kalıplara sokulmamalıdır, güzellik herkestir, herkese göredir, kendine özgüdür yeter ki
karşımızdaki   insanı   öryargısız   değerlendirebilme   cesaretini   gösterebilelim.
Önyargılarımızdan kurtulabilirsek eğer bir gün, inanıyorum ki bir güzel söz yetecek
 
ondan sonra.
     
 
ROXANE OLMAK ZOR 
 
“Ne yapmak gerek peki?” (Rostand) 
Tüm benliğinle dünyada yer edinebilmek mi yoksa gururunun derinliklerine sinip kendini 
gizlemek mi? Cyrano gibi bir aşık olmanın, aşkı için kendi duygularını hiçe saymanın anlamını 
kavramak güçtür. Peki ya aşk, Cyrano’nun kendini hiçe saydığı kadar yüce bir duygu mudur? Çirkin 
bir burnun bütün güzel duygulara mani olabileceğine inanmak güçtür. Koca bir kalbin yanında 
küçük bir kusurun yaşanabilecek tüm güzel anlara engel olması, gerçekler gün yüzüne çıktığında 
ise artık her şey için çok geç olması… Büyük bir ikilemin kapısını açar Cyrano. Güzellikle aklın 
sonsuz çatışması, kazananın belli olmadığı o zorlu yarış… Kendi duygularımızın başka bir bedende 
yaşaması, bize ait olan kelimelerin başka birinin dilinde hayat bulması ve gerçek sandığımız 
hislerin avuçlarımızın içinden kayıp gitmesi sevginin yüceliğini perde arkasında bırakır. Yaşanacak 
tüm  güzel  anlar ertelenir farkında  olmadan.  Bazen  yetersiz  kalan  bazen  ise  her  duyguya, 
düşünceye tercüman olan sözcükler bir kalbi çarptırabilecek kadar güçlüdür. Acı olan ise gerçek 
olan sözcüklerin görünüşün altında gizli kalmasıdır. Güzellik kimin nasıl gördüğüyle ilgilidir. Asıl 
mesele nasıl bakacağını bilmemektir.  Sözcükler olmadan güzelliğin anlamsız olduğu anlar vardır 
ve bu anları yaşamak isteyen cesur insanların, çetin duygular karşısında zaaflarından utandığı 
zorlu zamanlar... Kelimeler ise en güzel aynadır bakmayı bilen için.  
Hepimiz farklı senaryoların başkahramanlarıyız. Özel kelimelerimiz, kurmaya çalıştığımız 
güzel cümlelerimiz var aslında. Kimimiz kaybeden, kimimiz defalarca düşen, kimimiz seven ama 
sevilmeyen ya da sevmeyi bilmeyen... Bazıları korkak, bazıları ise sesini duyurmak için sonsuza  
kadar bağıracak... Kendi çirkinliğimizin arkasına saklanmak ne kadar doğru? Belki dünyada ki tüm 
kötülüklerden daha güzeldir yüzümüz. Başka bir mevsimdir, başka bir iklimdir ve aslında her insan 
yeni bir renktir.   
 
 
 
 
 
 
 
 
 
Baktığımız  yüzle  duyduğumuz  sesin  bir  olmaması  korkutur  elbet.  Zordur  gerçek  sevginin 
kaynağının hangisi olduğunu anlamak. Sevginin yüceliği karşısında şapka çıkarır tüm duygular. 
Bilse sevgili gerçeğin yüzde değil gönülde olduğunu, aşk acı çekmekten öte yaşanılması gereken 
bir duygu olur çıkar karşımıza. Roxane bile yazılan mektuplara, Cyrano’nun  kelimelerine aşık 
olmuştur fark etmeden. Söylenen sözler olmadan, duygular dile getirilmeden anlamsızdır tüm 
sevgiler. Yüzyıllardır çoğu aşığın en büyük dostudur edebiyat belki de, ya da dünyada var olmanın,  
gerçekten insan  olmanın  temelidir. Yeni notalarla kendi  şarkını yazmak ve  kulak  vermektir 
müziğin ritmine. Notalarda dans etmeye çağrıdır kim bilir belki de. 
 Roxane olmak zor, Roxane gibi sevilmek de 
zor. Ama kim ister kayıp duygularla yaşamayı, 
sevdiğin  insanı  son  nefesinde  tanımayı? 
Kaybetmeyi göze alamağımız duygulara sahip 
çıkamayacak  kadar  korkak  olmak,  sesini 
duyurmak  için  çabalamak  ama  her  şeye 
rağmen susmak... Herkes hayatında bir kez teslim olmak , karşılıksız sevildiğini bilmek ister. 
Sonsuz güven duygusunun içinde kaybolup, kim olduğunu nerede olduğunu unutmak ve kalbinin 
sesini dinlemek ister belki de sadece. Ya da kimsenin beğenmediği yüzü beğenecek birini arar 
insan. Herkesin görmediğini gören ve duygularını hakeden birini... 
 Cyrano’nun kötü saatleri vardır. Kendini çirkin hissettiği kötü saatler... Aşkını içinde yaşar ve bilse 
bile gerçekte Roxane’nın kalbinin kendisine ait olduğunu, koca burnunun, gururunun arkasında 
saklı kalır yaşanmamış tüm güzel anlar. 
“ Varsın küçücük olsun fütuhatın, fakat bil, 
Onu fetheden sensin, yoksa başkası değil.” (Rostand) 
Sonsuzluk duygular için yetersiz bir kavram. Beden ayrılsa bile ruhtan, yaşamaya devam eder tüm 
güzel duygular. Başı boş gezen ruhlar, sahip çıkar yarım kalan sevgilere. Geride kalan en büyük 
tesellidir bu sevmeyi bilene. Ama yine de Roxane olmak zor, Cyrano’yu bulmak zor...   
Herkesin içinde var aslında bir Cyrano. Kiminin burnunda kiminin açılmayan gözlerinde kiminse 
duymayan kulaklarında, tutmayan bacaklarında. Çünkü var herkesin bir zaafı kimsenin görmesini 
istemediği, ömrünün sonuna kadar gizlemeye yemin ettiği.  
“Varsın boyun olmasın bir söğüt kadar. Bulutlara çıkmazsa yaprakların ne zarar?” (Rostand) 
Herkesin  hayatında  var  aslında  bir  Roxane.  Sonuna  kadar  bağlandığı, yarım kaldığı, yarım 
bıraktığı...  
İşte bu yüzden Roxane olmak zor, Roxane gibi sevilmek zor. 
 
 
 
Kaynakça: 
Cyrano De Bergerac. Edmond Rostand. Yön. Işıl Kasapoğlu. Çev. Sabri Esat Siyavuşgil. Cüneyt Gökçer 
Sahnesi. Ankara. 
“Cyrano De Bergerac (1950)” replikler.net y.y. 8 Haz. 2011. Web. 
http://www.devtiyatro.gov.tr 
 
 
                      Irmak KOCABAY 
       21602475 
Hiç Değişmeyen Toplum 
Günün bütün yorgunluğunu atıp sakin ve romantizm barındıran bir film izleyeceğinizi düşünürken, aksine 
birden içine girdiğiniz diyaloglarla kendinizi toplumsal eleştiriler içinde bulduğunuz bir başyapıt Gün 
Doğmadan.  
“Buradan 300 kilometre ötede insanların ölmesi, kimsenin bu konuda ne yapacağını bilmemesi ya da bu 
konuyu umursamaması beni deli ediyor.” Celine’in tramvayda Bosna Savaşı’na atfen kullandığı bu sözler, 
1995 yılından bu yana toplumda aslında hiçbir şeyin değişmemiş olduğu gerçeğiyle yüzleştiriyor bizi. 
Kendisine ait olmayan sorunlara karşı kayıtsız kalan, üzerinde çokça düşünülmesi gereken bir hayatı 
sorgulamadan yaşayan bireyler… Şimdi belki 300 değil ama 1000 kilometre uzaklıkta tansiyonu düşmek 
bilmeyen bir coğrafyanın ortasında acımasız bir savaş devam ediyor. Günışığı görmemiş, özgürce ve 
doyasıya koşamamış çocukları olan bir coğrafya. Onlar kendilerine sığınacak bir yer, bir yurt ararken; biz 
sımsıcak evlerimizde, ailecek yediğimiz akşam yemeklerinde onlara sadece televizyon karşısında 
acımakla yetiniyoruz. Belki gerçekten ne yapacağımızı bilmiyoruz ya da gerçekten umursamak 
istemiyoruz. Ne yazık ki 21. yüzyılın insanları olarak insanlıkta gelebildiğimiz nokta buradan fazlası 
olamıyor.  
Sonra savaşın 21. yüzyılda aldığı başka bir şekline kendi sokaklarımızda şahit oluyoruz. Olmadığı söylenen 
bir savaşın figüranları olarak harcanıyoruz. Çünkü bugün şehirlerin göbeklerinde, hava limanlarında, 
otobüs duraklarında; içinde bombalar patlatılan bir yılın sonbaharındayız. Her bir sabahına yeni ölüm 
haberleriyle uyandıkça tepkisiz kalmaya başladığımız; ölümün istatistiksel bir öge haline geldiği 
zamanların. Ardı ardına patlayan bu bombaların aslında, masum insan bedenlerinden çok insani 
değerlerimizi paramparça ettiği bir kaos ortamındayız. Buna karşın ne bir mücadele ne bir başkaldırı söz 
konusu hayatlarımızda. Mücadele edemiyoruz. Mücadeleyi kime karşı yapacağımızı bilmiyoruz. Çünkü 
kimin iyi kimin kötü neyin doğru neyin yanlış olduğunu sorgulamaktan aciziz. Medyanın bize 
dayattıklarını kabullenmekle yetiniyoruz. Kendi doğrularımızı seçemediğimiz sürece kazanamayacağımız 
bir savaşın piyonları olmaktan fazlası olamıyoruz. Toplumda derin yaralar açan, bizi gün geçtikçe daha da 
ayıran sorunları görmezden geliyoruz. Farklı seslere tahammül edemiyoruz. Farklı bir ses olmuyoruz, 
olamıyoruz. Kalıplara sığınıyor ve kendi fikirlerimizi değil söylemeyi düşünmekten bile çekiniyoruz. Ve bu 
da bizi iyiden iyiye sıradanlaştırıyor, "aynılaştırıyor".  
“Babam hayalperest tutkularımı sürekli olarak paraya odaklı mesleklere dönüştürüyordu.” Celine’in bu 
isyanı bize hiç de uzak değil. Bize büyüyünce ne olacağımız sorulduğunda hep bir meslek adı söyleme 
zorunluluğu hissettik. Bu mesleklerde kimimiz doktor kimimiz öğretmendik. Sonra bu meslekler daha çok 
para kazananlarla değişti mimar, mühendis, avukat oldu belki. Ancak doğru cevap asla verilmedi: Mutlu 
olmak. Herkesin asıl istediği mutlu olmakken neden cevabı başka yerlerde arama ihtiyacı hissettik? 
Hayallerimizi yaşamak mutlu olmaya yettiği sürece neden daha fazla para kazanmayı bir kriter haline 
getirdik? 
 “İnsanlar sürekli teknolojik aletlerin ne kadar harika olduğundan, bize daha fazla zaman 
kazandırdığından falan bahsediyor. Kazanılan zamanı kullanamadıktan sonra ne önemi var ki… Mesela 
ben kimsenin “bilgisayar işlemcim bana zaman kazandırdı şimdi bir zen manastırına gidip biraz 
takılacağım.” dediğini duymadım.” Jesse’nin teknolojiye karşı tutunduğu bu tavır 90’lardan kalma olsa da 
günümüze çok daha net uyarlanabilir. Akıllı telefon çağının ulaştığı son noktada, elimizden düşmeyen bu 
aletler; hayatımızın bir parçası olmaktan çok hayatımızın ana yaşam maddesi olmaya başlıyor. Telefonu yanında olmadan nefes dahi alamayacağını söyleyen gençlerin bulunduğu bir dönemde daha da içimize 
kapanıyoruz. Tüm samimiyetimizden ödün verip daha mükemmeliyetçi olma yolunda narsistleşiyoruz. 
Sosyal medya hesaplarının bizi nasıl yönettiğine şahit oluyoruz. Böylelikle akıllı telefonlarımız bizden 
daha akıllı olmaya devam ediyor.  
İşte böyle karamsar bir toplum eleştirisi, tarihi Viyana sokaklarının görkemli ev sahipliğiyle eşsiz bir fikir 
şölenine dönüşüyor. Filmin beklenenin aksine romantizmi bir amaç değil araç olarak kullandığını açıkça 
gözlemlerken gün hiç doğmasın ve keyifli sohbet hiç bitmesin istiyorsunuz. Güneş tüm kızıl ve turuncu 
tonlarını yansıtırken şehrin üstüne, saatler önce birbirine tamamen yabancı olan iki kişinin duygusal 
vedasının bir parçası da siz oluyorsunuz; Yüzünüzde saf ve umut dolu bir gülümsemeyle.  
Kaynak  
Linklater, Richard. Gün Doğmadan. 1995. Columbia Pictures. DVD.  
                                                                                                                                
                                                                                 Sena Özyapı 
Ecem Başak Albayrak, 1 
 
CEVABINIZI ESİRGEMEK İSTEMEYECEĞİNİZ O AN 
  Küçümsemekten utanacağım hayal gücünüzle kendinize bir oda yaratın. Kocaman 
olsun. O kadar kocaman olsun ki duvarları süsleyeceğiniz her bir eser hayal gücünüze daha da 
tapınmanızı sağlasın. Her bir eserinizi nefesini tutarak gözlemleyin. Hissediyor musunuz? O 
heyecanı, duygu birikimini, dolup taşmışlığı hissedebiliyor musunuz? 13 Şubat 2016 
sabahında ben çok iyi hissettim. Nasıl mı? Yılda bir kez, Ankara ATO Congresium’da 
gerçekleşen 2. ARTANKARA – Çağdaş Sanat Fuarı bu güzel hisleri kalbime serdi. Sanatı, 
insanlığın müthiş büyüsüne kapılmış olan insanları ağırlayan bu fuar, birçok sanatçıya da ev 
sahipliği yaptı. Aynı zamanda hem sanatçının hem de ziyaretçilerin bire bir tanışmalarını 
sağladı. Ziyaretçiler âdeta sanat eserleri karşında kendilerindeki yeni benliklerini keşfettiler. 
Fuarın ambiyansı bir şölen edasında idi.  
  Dünyanın birçok yerinden gelen sanatçılar, sanat eserlerindeki kültür çeşitliliğini de 
bir o kadar artırıyor. Ele alınmayan konu neredeyse yoktu. İnsanların kendilerini her türlü 
dünyada bulabilecekleri bir sergiydi. İnsanlığın acı gerçeklerinden tutun da renkli hayal 
dünyalarını gözümüze çarpıtan her türlü eser mevcuttu.  
 
“İsimsiz”, Raşit Altun. ARTAnkara Çağdaş Sanat Fuarı, 13.03.2016 tarihinde benim tarafımdan 
 
çekilmiştir. 
 
 
 Ecem Başak Albayrak, 2 
 
  Raşit Altun’a ait olan bu sanat eseri fuarda bulunduğum süre içerisinde ilk gözüme 
çarpan tablo oldu. Renk bütünlüğünün birbiriyle karışımı beni bambaşka bir dünyaya götürdü. 
İlk bakışta gözümüze çarpan renkli, su balonu görünümlü cisim bana renkli bir maceraya giriş 
kapılarını açtı gibi hissettim. Tabloyu daha da yakından incelediğim zaman baloncuğun 
etrafında duran gölgemsi çizgilerin aslında insanlar olduğunu gördüğüm anda geçirdiğim şok 
inanılmazdı. Sanat eserine olan hayranlığım bir basamak daha arttı; çünkü sanat eserinin 
değerini anlamak adına kendisini daha yakından incelemek gerektiğini bana bu eser öğretti. 
Bu sayede hem çoklu görüş açısınınn büyüsüne kapıldım hem de eserin bana anlattığı 
hikâyeyi benimsedim; çünkü kendisi tam olarak arzuladığım hayatı temsil ediyor: Herkesin 
kendi renklerine doyamayacağı zevkli bir dünya. İnsanların böylesine bir dünya kurmasına 
yardım etmek için elimden geleni yapardım. Aynı Raşit Altun’un işe bu sanat eserini yapıp 
insanlara buluşturarak başlaması gibi. Sanat eserine baktıkça içimdeki coşku giderek artıyor. 
Umarım sizler de benimle aynı hisleri paylaşıyorsunuzdur. 
 
“İsimsiz”, Adil Kerem Sarıkaya ARTAnkara Çağdaş Sanat Fuarı, 13.03.2016 tarihinde benim tarafımdan 
 
çekilmiştir. 
   
Hacettepe Üniversitesi Seramik Bölümü öğrencisi Adil Kerem Sarıkaya’nın bu üç 
sanat eseri fuarın son kısımlarında yerlerini almışlardı. Bu sanat eserleri ile karşılaştığım anda 
nefesim kesildi. İnsanlığın çok farklı bir tarafıyla karşılaşmışım gibi hissettim. Bir kurtuluş Ecem Başak Albayrak, 3 
 
mücadelesine ait üç yüz ile karşılaşmıştım. Arzuladığım renkli dünyanın geçiş sürecini acıyla 
fark ettim. Bir anda gerçek dünyanın ne kadar çirkinleşmiş yüzlerinin hayatlarımızı ellerinde 
tuttuklarını hatırladım. En önde duran heykel bana toplumun umutlarını kara bir örtüyle 
kaplayan diktatörleri hatırlattı. Gerek heykelin rengi gerek ise heykelin insanlara karşı bakışı, 
duruşu ve konumu bu hissiyatımı destekledi. Arkada duran iki heykel ise acılar içerisinde 
kendi benliklerini bulmaya çalışan iki insanı hatırlattı. Sanki maskeler onları öylesine 
kaplamış ki kendi benliklerini bulmaları için gölgelerini bir kenara bırakmaları gerekiyor. 
Sanırım bu toplumumuzun tam olarak ihtiyacı olan şey: kendi benliklerini bulmak. Bu 
heykeller kalbimin kabuk bağlayan yaralarını sızlatıyor. Bir yandan da kendi çabalarımı 
hatırlıyorum ve iyiliğimi bulmak adına bir umut kaplıyor içimi; çünkü biliyorum ki ben de 
böylesine bir süreçten geçmiştim. Toplumun da böyle bir süreçten geçmesi gerektiğine 
inanıyorum. Ancak bu şekilde daha iyi bir dünyaya sahip olacağımızı düşünüyorum. 
  Bu sergide gördüğüm her eseri size açıklamak isterdim ama bazı anlar sözlere 
yetemeyecek kadar sihirliydi. Yazıya dökmeye çalıştığım an o fuardaki sanat eserlerinin bana 
verdiği hislere yazı başında da kapılırdım ve orada yapmak istediğim ama yapamadığım şeyi 
hatırlardım: cevap vermek. Doğru okudunuz. Orada ruhumu doldurup taşıran bütün sanat 
eserlerine bütün içtenliğimle cevap vermek isterdim. Hayâl gücüme güç katan bu eserleri 
selamlamak isterdim; çünkü sihirle kaplanmış bütün beyaz duvarları ancak böylesine bir 
eylemle onurlandırabilirim gibi hissediyorum. Umarım bir dahaki fuar geldiğinde bu isteğimi 
gerçekleştirebilirim. Eğer siz de kendinize ve insanlara cevap verme hakkınızı kullanmak 
isterseniz, bu sergiye gitmenizi şiddetle tavsiye ederim. Bu terapiyle kendinizi baş başa 
bırakın ve insanlığınıza bir adım daha yaklaşın.   
Şerbetçi 1 
 
Ömer Gökalp Şerbetçi 
       21502438 
Başak Berna Cordan 
    TURK 102/05 
 
                                  BUZUN ÜZERİNDE BİR DELİ  
İnsan yaratılışı itibariyle içinde mucizeler barındırarak dünyaya gelir. Milyonlarca 
farklı özelliğin sayısı milyarları bulan farklı dizilişinden birinin tek sahibi olarak var olmaya 
başlamak insanın hayatta gerçekleştireceği mucizelerin habercisidir. Bu mucizeler, insan 
hayatını yaşanılabilir kılan ve dünyanın ayaklarımızın altında döndüğünü bize hissettiren 
olaylar silsilesidir. Mucizeyi ise Hz. Musa’ya saygısızlık etmemek için denizi ortadan ikiye 
ayırmak olarak değil de bir et parçasının gerçekleştirdiği eylemler bütünü olarak 
nitelendirmek istiyorum. İlk nefes alışımız bir anne için mucize, bir baba için oğlunun kendi 
tuttuğu takımı desteklemeye başlaması bir mucize, bir öğretmen için öğrencilerinin okumayı 
öğrenmesi bir mucize. Sıradan eylemler gibi olsalar da bu fiillerin başlangıç kıvılcımı o kadar 
çarpıcıdır ki mucize ismini de bundan dolayı benden alırlar. Ancak bu çarpıcılık hayatımızın 
bir evresinde o kadar yoğunlaşıyor ki belki de kilometrekarelerce kara parçasından oluşan 
koca dünyamızın her noktasında bir kesimin öncelik görmesine sebep oluyor. Bu evre 
çocukluk olarak adlandırılır; pespembe, kapkaranlık, mutlu veya hüzünlü olarak 
nitelendirilebilir. Ancak çocukluğun ve çocukluktan çıkış zamanının milyarlarca insanın 
yaşamının en önemli -en mutlu değil- parçası olmasının sebebi, sahip olduğu mucizeleri 
hızlıca harcamasıdır. Yani hayatımızdaki her kilidin anahtarının basıldığı bir zaman dilimi 
oluşudur çocukluğu önemli kılan. 
Çocukluk dönemini yazının geri kalanında delilik dönemi olarak adlandırmak 
istiyorum. Ne de olsa çocukken yaptıklarımız birer delilik ürünüdür yetişkinler dünyasında. Şerbetçi 2 
 
Sanki kendileri hiç deli olmamış gibi, sanki nefes alarak geçirdiği her 24 saatin birkaç 
saniyesinde o günleri, deliliği özlemiyormuş gibi davranmaları ilginç bir davranıştı. En ilginci 
buydu işte hepimiz çocuktuk neden yetişkinliğe geçiyorduk ki? Çocukluğumuzun son 
mucizesi miydi bu? 
Delilik olarak 
adlandırmamın sebebi, gerçekten 
de yaptığımız şeylerin pek azının 
farkında olmamız veya farkında 
olsak dahi farkında olmayan biri 
gibi yargılanıyor oluşumuz. Bu bilinçsizlik hâlinin kontrolü, soyadımızı aldığımız babamız ve 
kemiklerimizin derinliklerine sevgisini sütle aşılayan annemiz tarafından sağlanıyor. Bu 
kontrol edilme ve içimizdeki kontrolsüzlük isteği tıpkı buz tutmuş bir göl gibi. Anne ve 
babamız tarafından gölün üzeri buzla kapatılmış ve bazı kısımları onlar tarafından delinmiş. 
Buzun altındaki yaşam, saç telimizden parmak izimize kadar kodlanmış benliğimizden 
balıklar içermekte. Şanslı, diye tabir ettiğimiz çocuklar, ebeveynlerinin çocuklarıyla oynadığı 
Rus ruletinden sağ çıkanlardı. Peki, merminin çocukluğunu yani bütün yaşamını götürdüğü 
çocuklar ne yapmalıydı? Buzları kırmak çok temel bir içgüdü hâline geliyordu onlar için. 
Tekrar karşımıza çıkıyor işte, tabiri caizse bindiği dalı kesen, sıcak ayaklarını ölüm 
soğukluğundan ayıran buzları kırmaya çalışan bir deli.  
Buzları kırmaya başladığımız yaşlar, genellikle ergenlik çağıyla başlıyor ve 
çocukluğumuzun bitişini simgeliyor bu çağ. Korkunç bir bilinçlilik hâli sarıyor vücudumuzun 
her bir noktasını. Gölün her yerinde çatlaklar, her yerde kanlı yumruk izleri... İnsanı çıldırtan 
kararlar silsilesi. Çocukken yapılmış, içimize işlenmiş her şey bu kalın buz tabakasında. 
Altında neler olup bittiğini öğrenememek delirtiyor bizleri. Her şey o kadar pusludur ki o 
anlarda hiçbir şey net değildir ve en tehlikeli göz hastalığıdır bu yanılsamalar. Şerbetçi 3 
 
Nefes alan, yürüyen, yemek yiyen tonlarca fiziksel mucizelere imza atmış bu et yığını 
yıllarca nasıl kontrolsüz olduğunun, nasıl da başkaları tarafından resmedildiğinin farkına 
varması o kadar acı vericidir ki… Çocukluk bu yüzden günümüz İstanbul’unda kaybolmak 
gibi: Tehlikeli, etkileyici ve acımasız. Boğaziçi’nin büyüsünün yerini milyonların ayak 
seslerinin korkutucu senfonisine bırakışı tıpkı okuduğumuz romanın peri masalıyla başlayıp 
bunun ardından gelen bir Stephen King hikâyesi ile bitişi gibi. Delilik gerçekten de 
tehlikeliymiş, gerçekten de bu deliliğin tedavi edilmesi gerekirmiş düşüncesine kapılıyor 
insan. Yetişkinliğe geçiş oluyor bu tedavi süreci. Bu tedavi düşüncesi bizden; kontrolümüzü 
sağlayan fikirlerin, kimselerin peşinden gitmeye devam etmemizi istiyor. Bu devamlılık çoğu 
zaman bize yüklenen ideolojiler, meslekler oluyor. Çoğunluğun tersine, bunlar gerçekten de 
bizim sahibi olduğumuz eşsiz genetik kodumuzla bir yapboz parçası gibi birleşiyor. 
Çoğunluksa malum hâlde yüzmeye çalışıyor boğulacağını bile bile.  
Buzu kıracak mısın, bir sonraki kışı mı bekleyeceksin, gölü donduranın kendi 
benliğimiz olduğuna mı inanacaksın yoksa delik deşik olmuş buz parçasının üzerinde 
yürümeye devam mı edeceksin ve bu yolculuk seni suya mı düşürecek yoksa hayalini 
kurduğumuz 
portakal 
çiçeklerinin içine 
mi götürecek? Bu 
sorular, 
sorgulamalar ve 
birtakım cevaplar Les Quatre Cents Coups(400 Darbe) filminde 12 yaşındaki Antoine 
tarafından önce perdeye ardından zihnimin unutulmayacaklar kısmına yansıtılıyor. Tam 
anlamıyla çocuk diyebileceğimiz Antoine, o yaşta o bilinçsizlik hâlinden kaçmaya çalışması, 
kendini ailesinden ve onu oluşturduğuna inandığımız çevresinden kopma çabası… Filmin son Şerbetçi 4 
 
sahnesinde Antoine babası tarafından bırakıldığı ıslahevinden kaçar ve koşar, sadece koşar 
Antoine. Öyle bir koşuştur ki bu neye ulaşacağını bilmeden, nerenin son durak olduğunu 
kestirmeden yapılmış bir acil çıkıştır. Ama Antoine filmin ve koşusunun sonunda bana öyle 
bir bakış atmıştır ki bir çocuğun mucizelerinin bitişini, buz gölünün tam ortasında yapayalnız 
kalışını ve içinde bulunduğu dünyadan daha da soğuk bir hiçlik suyunun içine düşüşünü 
haykırır bu bakış. Çocukluk ve çocuklar neşe, mutluluk, kıvanç, gurur kaynağı olarak 
bilindiler ama hepimiz unuttuk o bakışları attığımız zamanı; hiçliği, endişeyi, küçüklüğü, 
dünyanın büyüklüğünü, suyun soğukluğunu…  
KİMİN İÇİN? 
  Bütün hızıyla zaman, bütün büyüklüğüyle dünya, bütün hırslarımızla biz insanlar hayat 
karşısında oldukça duyarsız yaşamaya devam ediyor, kendi ‘ben’ imiz için çırpınıyor duruyoruz. 
Hayatta insana değer katan her ne varsa yarınımız uğruna heybemize atıyor, özümsemek yerine 
sadece bilmeyi tercih ediyoruz. Ancak aslında hayatın ne kadar yaşamaya değer, bencilce 
harcanmayacak kadar kısa, tek başına yaşanmayacak kadar küçük olduğunu unutuyoruz. İşte bütün 
bunları hatırlatan küçük bir odanın, küçük kalplerin ve kaybettikten sonra değeri anlaşılan küçük 
hayatlarımızın filmi “Room” adeta akıntıya kapılmış bizlere sadece durup nelere sahip olduğumuzu 
hatırlatan, benliklerimizi sorgulatan türden. Aynı zamanda sadece kendi bireysel ihtiyaç ve arzuları 
için yaşamak isteyen, bu bencil söylemleri oldukça sıklıkla ve ruhsuzca, bilinçaltına kazındığı üzere, 
dillendiren biz yeni nesle derin mesajlar da içeriyor. İşte bütün bunlar ruhlar üzerinde derin soru 
işaretleri bırakıyor: Ne için yaşıyor, nereye gidiyorum? Dünya tek kişilik ve sadece kendim için 
yaşamaya değer mi? Öldükten sonra bu dünya için bir anlam ifade etmeyecek ve hiç yaşamamış gibi 
olacaksam niye bugün buradayım? İnsanın kafasını kurcalayan adeta bir kurtmuşçasına düşüncelerine 
dolandıktan sonra onu içten içe tüketen bu sorular ancak varlığımızı, benliğimizi, isimlerimizi iyiye ve 
değerli hayatlara ittikçe yani bizler için adeta bir tetikleyici oldukça anlamlıdır. Aksi takdirde akıp 
duran hayatla birlikte tükenmek, hiç yaşamamışçasına ölmek kaçınılmaz sonumuz olacaktır.  
  Bir annenin evladı uğruna ayakta kalması, evladını yaşatmak uğruna kendinden vazgeçmesi 
veya evladı uğruna yine evladından vazgeçmesi… Akıllarımızı dumura uğratmakla kalmayıp ruhlarımızı 
sıkıp bunaltan bu ikilemlerle yüz yüze geliyoruz ilerleyen sahnelerde ve kendimize şunu sormaktan 
alıkoyamıyoruz: Ben olsam ne yapardım? Sanki sadece bu durumda düşünmemiz gerekirmişçesine, 
sadece bu durumda değerlerimizi gözden geçirip, yaşama ihtimalimizin olmaması rahatlığıyla, en 
vicdanlı cevabı veriyoruz. Oysa her gün karşılaşmıyor muyuz bu iç burkan ikilemlerle? Patlayan 
bombalara ah vah ederek sadece vakit ve vicdan öldürmek mi, vaktimizi aksiyona döküp daha iyi bir 
dünya için vicdan muhasebesi yapmak mı?  Bir şeyler öğrenirken, bir şeyler kazanırken sadece 
kendimizi düşünmemiz, insanlık veya indirgemek gerekirse toplumumuz adına hiçbir şey 
yapmamamız; bebeğini zulüm görmesine rağmen yanında tutup ondan yine onun için vazgeçemeyen 
bir annenin yaptığından farksızdır. Anne evladını nasıl yaşatmayı tercih edememişse bizler de 
insanlığı, bize ait olan toplumu yaşatmayı tercih edememiş olur, kendi benliklerimizle tükenip yok 
olmaya mahkûm olur ve çevremizi de buna mahkûm ederiz. 
  Hayat akıp giderken küçük bir odanın ‘tepe penceresinden’ baktığımızda bu acelenin, 
koşuşturmanın, her şeyle tek başımıza mücadele etmeye çalışmanın ve bunu başarı olarak 
adlandırmanın ne kadar anlamsız olduğunu tekrar anlıyoruz. Kendimiz uğruna harcadığımız yılların 
başkaları için anlamı en fazla birkaç saat gözyaşı… Ancak başkaları için döktüğümüz en ufak gözyaşı 
damlası onlar için bir ömür, onlardan sonrakiler için bir umut kırıntısı olabilir böylelikle insan gözünde 
sınırlı olan hayat ruhlarda yeşerir ve sonsuzluğa kavuşur. İşte bütün bunlar bize açıkça gösteriyor ki, 
bizleri ve ruhlarımızı iyileştiren şey paylaşmaktır. Bilindiği üzere iyiye dair her şeyi paylaşmak 
güzellikleri arttırır; ruhumuzu bunaltan ne varsa yine paylaşmak içimizdeki güzellikleri arttırdığı gibi 
çevremizin kirlenmesine de engel olur. Unutmamalıyız ki, insan sosyal ve etkilenen bir varlıktır. Çevre 
ve olaylar insanların üzerine, insanlar da çevre ve olaylar üzerine tesir eder. Bu yüzden akmakta olan 
kum taneciklerini kendimize saklamanın bir fayda vermeyeceği açıktır. Ancak onları adeta bir 
tohummuşçasına yeryüzüne saçmak, yeşermeleri adına bir umut olmak ve hatta gölgelik veren bir 
ağaç olmak için başkaları uğruna toprağın altına girmek bizleri, hayatlarımızı anlamlı ve unutulmaz yapacaktır. Ancak bu şekilde zaman mekân kavramlarını aşabilir ve ancak bu şekilde ömrümüzü 
değerli hale getirebiliriz.  
Bir Leyla İle Mecnun Hikayesi 
Yoğun bir günün sonunda işten ya da okuldan çıkmışsınız boğucu akşam trafiğini atlattıktan sonra eve 
varabilmiş yemeğinizi yemiş günlük işlerinizi bitirebilmiş ve sonunda dinlenmeye vakit bulabilmişsiniz 
diyelim. Ne yapardınız ? Eminim ki çoğumuzun cevabı televizyon izlemek olacaktır. Yayın akışının 
büyük bir bölümünü kapsayan dizilerle karşılaşacağınız aşikar.Türk dizileri hakkında konuşmak 
gerekirse, benim gözümde tamamen insanları uyuşturmak ve sorgulamalarını engellemek için 
oluşturulup kurgulanan yayın kuşağıdır. “Zengin kız fakir oğlan, köylü Ege kızının yaşantısı, zengin 
fabrikatörün mutsuz ve şımarık çocukları” gibi basmakalıp ve sürekli tekrar eden temalara sahip bu 
dizilerin süresi en az 2-2.5 saat civarı. Sizce her hafta bu kadar uzun süreli bir yapım çekmek ne kadar 
sağlıklı ? Dizilerin sağlam temellere oturmamasının en büyük sebeplerinden biri uzun tutulan dizi 
süreleri. Senaristlerin her hafta yazması gereken bölüm süreleri yaratıcılıklarını zedeliyor ve yukarıda 
bahsettiğim basmakalıp temalara yönelmek zorunda kalıyorlar. Bu durumun oyuncuları ve dolayısıyla 
da yapımcıları etkilediğinden eminim. Bu olayların hepsi dizi kalitesini tamamen düşüren faktörler... 
Bu yazıda Türk dizilerinin ve yayın akışının yukarıda bahsettiğim gibi olan bazı temel problemlerin 
sebepleri nelerdir ve nasıl çözüm bulabiliriz sizlerle onu paylaşmak istiyorum. 
Dediğim gibi dizilerdeki temel sorunların başında dizilerin süresi bulunuyor. Kendi gözlemlerini 
dayanarak söyleyebilirim ki bu kadar uzun süreli diziler sadece Türkiye’de daha doğrusu bu 
çoğrafyada bulunuyor. Amerika’daki ya da Avrupa’daki dizileri ele alacak olursak sürelerinin ortalama 
40-50 dakika olduğunu görüyoruz ve bu yapımlar dünya çapımdaki yapımlar özellikle ülkemizde de 
büyük bir kesime hitap ediyorlar. Aynı zamanda bu dizilerin elde ettiği gelirler bizim klişe 
dizilerimizden kat kat fazla. Peki çok değerli yapımcılarımız ve yönetmenlerimiz neden hala böyle 
yapımlar çekmekte ısrar ediyorlar? Benim düşünceme göre insanlarımızın bilinçlenmesini ve 
düşünmesini istemiyorlar. Çünkü dünya veya ülke gündemiyle alakalı bir konuda halkın bir fikrinin 
oluşmasını istiyorsanız 40-50 dakikalık dizide vereceğiniz bir mesaj hem diziye bir kalite katarken hem 
de amacı olan bir şeye dönüştürülmüş oluyor. Ama bizim ülkemizde 2.5 saatlik bir diziyle halkı 
uyutmak daha kabul edilebilir olarak görünüyor.  
Yapımcılarımız izlemesi gereken yol reklam gelirleri ve halkı uyutmak yönündeki amaçlarından 
vazgeçip işlerine odaklanmasıdır bence. Her hafta bir film çekmekten vazgeçip acilen dizi çekmeye 
başlamalılar.  
Dizilerimiz hakkında bahsetmiş olduğum diğer bir sorun da konu ve içerik kalitesiydi. Genel olarak 
dizilerimizin konularına baktığımda görüyorum ki hep aynı temalar üzerinden gidiliyor. Yukarıda 
örnek verdiğim yabancı dizilerin konuları hem kendine has hem de çok ilgi çekici ve olağan dışı 
konular. Sorunu  senaristlerimizde olduğunu kesinlikle düşünmüyorum çünkü yeteneklerini 
sorgulayacak seviyede olmadığımı biliyorum. Ama konu kalitesi bakımından bu kadar düşük dizilerin 
ortaya çıkmasına da bir yandan başka bir sebep bulamıyorum. Ülkemiz gayet orijinal bir ülke. Ülke 
gündemimize odaklanıp oradan ilginç hikayeler üretmek hem daha gerçekçi hem de daha kaliteli 
yapımlara olanak sunacaktır. 
Sadece yapımcıları, yönetmenleri ve senaristleri de suçlamak onlara haksızlık tabi ki. Halkımızın da 
televizyon karşısında oturup uyuşmayı ve tüm hayatını  televizyona göre ayarlamayı kendine 
yakıştırması da göz ardı edilebilecek bir şey değil. Televizyonda saçma evlilik programları ya da sıkıcı 
dizilerdense bizi sorgulamaya ve yaratıcı olmaya sürükleyecek yayınlar aramak bu sorunların 
düzelmesinde büyük bir rol oynayacağına eminim. Televizyon sadece bir eğlence ve kafa dağıtma 
aracı değildir bunu bilinçlenmek ve duyarlılık yaratmak için kullanmak mutlaka parlak bir geleceğe yol 
açacaktır. Koyun gibi yaşamayı bırakmak başkalarından çok bizim elimizde                                                                                                                     Berkay Özşeker 21601679 
 
        Her Şeyden Önce Sen 
Her gün, her hafta, her ay hayatımıza yeni insanlar giriyor ya da çıkıyor. Arkadaşlar, 
sevgililer, dostlar… Peki, bu insanların hayatımıza etkisi cidden ne boyutta? Bir insan 
hayatımızı ne kadar değiştirebilir? Geçenlerde izlediğim “ Me Before You” adlı film bunu 
ciddi manada sorgulamama neden oldu.  
Her şeye sahipken bir kaza sonucu boynundan aşağısı felçli kalan bir insanın ötanazi 
kararını etkileyecek boyutta bir etkiden bahsediyorum. Bu durum, hayatımızdaki insanları 
aldığımız kararları denetleyen bir kontrol mekanizmasıymış gibi görmeme neden oldu. 
Cidden, aldığımız kararlar ya da yaptığımız seçimler onlar tarafından denetlenip ne yapıp ne 
yapmamamız gerektiği söylenmiyor muydu? Farkında mıydık bu durumun ya da ne kadar 
etkileniyorduk bu durumdan bilmiyorum. Ama ortada bana ilginç gelen bir durum vardı. 
Hayatımıza giren her insanla biz de değişiyorduk. Yaşam şeklimiz, dünyaya bakış açımız, 
alışkanlıklarımız nerdeyse aklınıza gelebilecek her şey değişiyordu bize dair. Bu bizim 
değişim arzumuzdan daha çok “Eğer değişmezsem onu kaybedeceğim” düşüncesinin 
kafamızın içinde sürekli at koşturmasından kaynaklanıyor bence. 
Etrafıma baktığımda birilerini kaybetmemek için değişen her şeye ayak uydurmaya 
çalışan ama bunun karşılığında kendi benliğini kaybetmeye başlayan insanlar görüyorum. İşin 
komik yanı ise sen onu kaybetmemek adına değişirken, kendinden tavizler verirken en 
sonunda duyacağın şey yüksek olasılık “Sen çok değiştin” olup yine kendinle baş başa 
kalacaksın. İşte bu noktada sorgulamaya başlayacaksın. Seni sen olmaktan uzaklaştıran 
insanın hayatındaki yerini, onu kaybetmemeye uğraşırken kendi benliğini kaybedip onun 
hayatını yaşadığını fark edeceksin. Hiç kimse başkasının hayatını yaşamaya gelmedi ki 
dünyaya…   
İnsan biri için ne kendini değiştirmeli ne de birini değişmeye zorlamalı. Her şey 
bittiğinde kendi hayatına döneceksen ne diye bu değişim çabası anlamıyorum. Ortak 
noktalarda buluşup beraber kararlar almaktansa kendini bu hengâmenin arasında sürekli bir 
şeylere ayak uydururken bulmak mutlu edecek mi seni? Eğer edecekse durma devam et ama 
etmeyeceğini sen de biliyorsun. Hiçbir insan benliğini kaybetmekten mutlu olmaz çünkü. Seni 
sen yapan şeyleri bir başkası için değiştiremezsin. Bunlara toplumun kötü alışkanlık dediği 
şeyler bile dahil. İstediğin kadar biri için sigarayı bırak o gittiğinde geri başlayacaksın. Ne 
zaman ki aldığın kararları kendin için almaya başlayacaksın o zaman fark edeceksin biri için 
değişmenin aslında kendini kandırmaktan farksız olduğunu.   
Kendini kandırmaya devam ettiğin sürece olmadığın biri olarak yaşamaya devam 
edeceksin ve gün gelip dank ettiğinde “Ben ne yaptım?” ya da “Gerçek ben bu muyum?” 
dememek için kendine yalanlar söylemeyi bırak artık. Kim olduğunun, neler yaptığının, neleri 
sevip, neleri sevmediğinin farkına var. İnsanların karşına geçip “Bu sefer farklı, ben 
farklıyım, sen farklısın” demelerine aldanma. Farklı olmaya da çalışma kendin ol sadece. 
Bütün iyi ve kötü özelliklerinle kendin ol. Seni böyle kabul etmeyip seni değiştirmeye 
çalışacak insanları da hayatında tutma ve sen de onlarını değiştirmeye çalışma. Eğer 
uymuyorsanız birbirinize zorlamanın bir manası yok, sonuç olarak kimse kimsenin hayatında 
illa olmak zorunda diye bir kaide yok. Mesele karşındaki insanı zıtlıklarıyla kabullenebilmekte, onu olduğu gibi hayatında istemekte, değiştirmek için onu zorlamamakta. 
Böyle birini hiçbir zaman bulamadım ve asla da bulamayacağım diye de üzülme. Dünyada 
yedi milyar küsur insanız. Hadi bunun yarısıyla hemcins olsan geriye kaldı üç buçuk milyar 
insan. Elbet seni sen olduğun için isteyecek biri çıkacaktır. Çıkmadı mı? Yine üzülme bu sefer 
de eşsiz bir insan olmanın tadını çıkar. 
   
KAYNAK 
Moyes, Jojo. Me Before You. 2016. Metro-Goldwyn-Mayer. Film 
 
 Görkem TÜZEL  
21602845  
YETİNEBİLMEK 
 
Hep en yüksekte ben olmalıydım, en iyi ben olmalıydım. Olmadığımda ne mi olurdu? Çıldırır, 
delirirdim. Hayatla ilgili bütün motivasyonumu kaybederdim. Yorucu değil miydi? Çok 
yorucuydu. Hatta bazen yatağıma uzanıp hiçbir şey düşünemiyordum. Bir insan için 
düşünememekten daha kötü ne olabilirdi? Bu konudan ne zaman birilerine bahsetsem ailemi 
suçlar, bu hırsın sebebini onlar olarak görürlerdi. Oysa ailem beni ne okulda ne de katıldığım 
yarışma ve etkinliklerde hiçbir zaman hırslı biri olmaya itmemişti. Beni kimseyle 
karşılaştırmaz, çalışmaya zorlamaz, en iyi olmam konusunda hiçbir eğilim göstermezlerdi. 
Nasıl her insanın bir ham maddesi olursa benimki de buydu. Kimisi ağırbaşlı kimisi 
yaramazken ben doğam gereği hırslıydım. Başlarda beni başarıya götürenin hırsım olduğuna 
inanmıştım. Ortaokulda sınav başarısına göre sınıflar ayarlanırken beni ilk sınıfta olmayı hak 
etmeme rağmen ikinci sınıfa koymuşlardı. Köpürdüm ve koşarak bunlardan sorumlu 
öğretmenin yanına gidip sebebini sordum. Yedi yıl geçse de aradan söylediği cümleyi asla 
unutamadım: “ Seni ikinci sınıfa koyduk çünkü o zaman daha çok hırslanıp çalışacağını 
düşündük. ” . Sinirim geçmemişti hatta artmıştı çünkü öyle olduğunu ben de pekala 
biliyordum. Düşmek, geride olmak beni daha da çok çalışmaya itiyordu, öyle de oldu. Günde 
en az üç saat ders çalıştım ve bir sonraki sınavda okul birincisi oldum. Benzeri bir durum da 
lisedeyken hazırlık sınıfımda yaşandı. Bir arkadaşım İngilizcede beni geçince bütün hafta 
dışarı çıkmadan çalışıp tamamen onu geçmeye uğraştım. Cümlenin son kısmı çok önemli 
çünkü kendim için çalışmadım, onu geçmek için çalıştım. Hırsımın beni ileri taşıdığını fark 
ettiğim o yıllarda onu daha da benimsedim. Yeni bir ortamda, yeni insanlarla tanıştığımda 
kendimle ilgili anlatacağım ilk şey hırsım ve onun sayesinde elde ettiğim başarılarım olmuştu. 
Farkında değildim, bu hırs beni çok yanlış yerlere götürüyordu. Son duraktı: 
mükemmeliyeçilik. Dedim ya farkında değildim. Farkınaysa çok acı vardım. Yine hazırlık 
yılımda o zamanlar çok yakınım olan bir arkadaşımla bir grup çalışması sebebiyle tartıştım. 
Onu öyle sinirlendirdim ki sınıfı terk etti ve tam kapıdayken bana tek bir cümle söyledi: 
“Yeter bu mükemmeliyetçiliğin, herkes hata yapabilir. “ . Çok utandım. İnsan kendisiyle ilgili 
farkında olmadığı bir gerçeği başkasından duyunca o insandan uzaklaşır. Ben de hızla 
soğudum o arkadaşımdan ; ama günlerce aylarca düşündüm. Şimdi bile arada aklıma gelince 
içimi sıkar bu sözler. İçimdeki canavarla tanıştığım gün, o gün oldu. İnsanın hamurunu 
tamamen bozup baştan yapması ve o hamurun tekrar şekil alması, şeklin tutması mümkün 
müdür? Bunu bilmiyordum ama denedim, hala deniyorum. Bu yolda bana en önemli adımları 
arkadaşlarım ya da ailem attırmadı. Hiç beklemeyeceğim, kırk yıl düşünsem aklıma 
gelmeyecek bir insandı. Aklıma gelmezdi çünkü tanımıyordum bile. Lise ikiydim, bir proje 
sebebiyle tanıştım Hasan Ali Toptaş’la. Bir ay boyunca onun Gölgesizler romanını okuduk ve 
daha sonra kendisini ODTÜ’de ağırlayıp onunla kitap hakkında konuştuk. Hasan Ali 
Toptaş’la okul projesi dışında iki kez daha konuşma fırsatı yakaladım. Biri TED Ankara 
Koleji’ nin edebiyat sempozyumuydu. Birçok yazarla tanışmıştım ama Hasan Ali Toptaş 
farklıydı. 
Taşrada büyümüş, sonra kitaplarıyla taşranın dışına fışkırmış bir çocuktu o. Farklıydı benden. 
Ben olsam daha da enginlere koşmak için can atar daha iyisi için çabalardım. Küçükken 
kafasında çıkan bir yara sebebiyle onunla dalga geçilince içine kapanmış, uzaklaşmıştı 
somutluklardan. Ben olsam benimle dalga geçen çocukları yenebileceğim yollar arardım. 
Birkaç kitabı basılmamış reddedilmişti. Ben olsam en iyi olamadığımı düşünür ve pes 
ederdim, o etmemişti. Farklıydı benden, çok farklıydı. Hata yapmak, düşmek onun için 
olağandı. Birçok yazar gibi kendini kelimelerin efendisi, sayfaların hükümdarı olarak görmüyor aksine kendini kitabın altında ezmekten çekinmiyordu. Bu yüzden “Bir roman 
karşısında en perişan okur o romanın yazarıdır.”(Toptaş 222) diyordu. Oysa hükmetmek 
benlikti, yönlendirmek, istediğim yoldan gitmesini sağlamak. İpler benim elimde olmalıydı. 
Evet bana örnek olabilecek birçok insan vardı bu konuda. Düşmeyi, en iyi en güzel olmamayı 
kabullenebilen birçok insan vardı ama çok azı Hasan Ali Toptaş gibi bunu diliyle söylemeden 
belli edebiliyordu. 
“Kendimi herhangi bir yere ait hissetmiyorum.Ne bir şehre, ne bir ülkeye, ne de 
dünyaya.”(260) diyordu kitapta.Benim de asıl sorunum buydu. Tüm bu hırsın, çabanın, 
mükemmeliyetçiliğin sebebi ait olabilmek, ait hissedebilmekti. Başlarken Yalnızsın, 
Bitirdiğinde Daha da Yalnız isimli söyleşiler kitabını okurken bunun bir kez daha farkına 
vardım. 
Kitapta yer alan söyleşilerde anlattıklarını kendinden de dinlemiş olduğum için okurken onun 
sesiyle canlandı kafamda. Kendinden emin ama egoya gidecek kadar yüksek olmayan, zaman 
zaman titreyen sesini duydum kulaklarımda. Önsözde “ Yeryüzüne susmaya gelenler 
sınıfındanım diyen bir insanın, hakikaten, bu kadar konuşmaması gerekirdi.” (9) yazmıştı. 
Oysa onu üç kez kendi ağzından dinlemiş bir insan olarak ben, çok konuştuğunu 
düşünmüyordum. Ben çok konuşurdum asıl. Eğer o kendi öz ve sade anlatımını çok görüp 
bundan rahatsız oluyorsa benim başımı taşlara vurmam gerekirdi. Kendini anlatırken de 
büyüklükten , fazlalıktan kaçıyordu. Oysa ben kendimi enginlere sığdıramaz, taşırırdım. Hep 
en önlerde, başlarda olma arzum beni büyük yargılara yönlendirirdi. Sonradan anladım ki 
Toptaş’ın söyleşilerden birinde söylediği gibi “Yargılar iyi bile olsa, her zaman korkunç[tu]. ” 
(11). Bu bana Yunan septist Timon’un “epokhe” yani yargıyı askıya alma terimini anımsattı. 
Timon’a göre ataraxia yani en yüksek mutluluğa ulaşmanın yolu yargıyı askıya almaktır. 
Toptaş’la Timon arasında böyle bir bağ kurup ideolojileriyle benim için değerli olan bu iki 
insanı aklımın bir köşesine koydum. O günden itibaren her türlü büyük sözden, “En iyi 
benim.” demekten, “Yapamadım.” demekten ve en önemlisi “Yapamazsam bu benim için son 
olur.” demekten vazgeçtim. Beni yıkanın yapamamak değil, yapamadığım zaman her şeyin 
biteceği kararına varmakmış, onu anladım.Toptaş yine söyleşilerinden birinde “Ben, kendim 
olacağıma gölgem olmak isterdim.Hayatın içinde solgun solgun dolaşmak.Her herkese 
dokunmak hem de kimseye dokunmamak. Ağırlıksız olmak... Belki başka bir Hasan Ali 
vardır da ben onun gölgesiyimdir.” (27) diyor. Bu satırlardan sonra ben de kendimden biraz 
daha uzaklaşıp gölgeme yönelmeye karar verdim. Üstümdeki ağırlığı bunun kaldıracağından 
şüphem olmadı. Hayatın içinde bir koşuşturma, bir kazanma isteği olmadan “solgun solgun” 
dolaşmak, size nasıl anlatayım, çok rahatlatıcıydı. Sabah o gün nasıl ön plana çıkacağımı 
düşünmektense sabah beşte kalkıp güneş doğarken esen hafif rüzgarı hissetmeyi tercih ettim. 
Başlarken Yalnızsın, Bitirdiğinde Daha da Yalnız'daki satırları okudukça daha da farkına 
vardım, beni bu konuda etkileyen insan Hasan Ali Toptaş'tı. 
Toptaş bulutların üstünde olmaya meraklı değildi, sadece bulutların üstünü görse ona yeterdi. 
Ben de yetinmeyi öğrendim onunla. 
 
Kaynakça: Toptaş, H. A. (2014). Başlarken Yalnızsın, Bitirdiğinde Daha da Yalnız. İstanbul: 
İletişim 
 
Korkut 1 
 
Cemre Korkut  
21202427 
Kentsel Tasarım ve Peyzaj Mimarlığı 
TURK 102-1 
Başak Berna Cordan  
13.07.2015 
 
 
İNSANA VERİLEN SAFÇA DEĞERİN GÜCÜ 
  John Steinbeck’in, Amerika tarihindeki en büyük ve sıkıntılı göçünü ele alan 
kitabı Gazap Üzümleri’nde birçok ailenin yaşadığı dramı, Joad ailesi üzerinden 
anlatmıştır. Ailenin büyük oğlu Tom Joad, cezaevinden çıkıp ailesinin yanına 
döndüğünde California’ya gitmek için olan yolculuklarının telaşını görür ve ilk başta 
bu yolculuğa karşı çıkar. Ancak ailesi artık makineli tarıma geçilmesiyle çiftlikte insan 
gücüne ihtiyaç duyulmadığını ve bu nedenle yaşadıkları çiftlikte bulunamayacaklarını 
açıklayarak Tom’u ikna ederler. Yolculuk başında her aile gibi Joad ailesi de 
California’da daha iyi bir yaşama, hatta belki refah içinde olacak bir yerleşik yaşama 
sahip olma umuduna sahipti. Yolculuk ilerlediğinde karşılaştıkları sorunların yanı sıra 
sıcak ve dayanılmaz hava koşulları, büyük aile üyelerinin kaybı ve daha birçok sıkıntı 
bu umutlarını kırmaya başlamıştır.  
  Büyük California göçünde çiftçilere sözü verilen yaşamın bedeli ilk başta göç 
edenlere sadece uzun bir yolculuk olarak gözükmüştü. Ancak yolculuk devam ettikçe 
yaz mevsiminin kavurucu özelliği, aileler genelde kalabalık olduğu için erzaklarının 
yetmemesi, aile büyüklerinin koşullara olan dayanıksızlıklarından dolayı vefat 
etmeleri, hamilelerin ve çocukların dayanma gücünün şartlar zorlaştıkça azalması ve 
bazı dış etkenler aslında California’da iyi bir yaşama sahip olmanın o kadar da kolay 
olmadığını göstermektedir. Yolda karşılaştıkları sıkıntılar ve yolculuğun birçok 
sebepten dolayı çekilmez hale gelmesinin sonucu olarak çoğu ailenin çatlamasına yol 
açan göçün sonunda sözü verilen yaşama ulaşılamaması da yaşanılan yolculuğun 
en can alıcı noktası olsa gerek. California’da umdukları imkânları bulamadıkları gibi, 
fabrikaların normalde çalıştıklarının iki katı işçi alması ve daha çok kâr elde etmek 
için işçi aranıyor ilanları karşılaştıkları boşa çıkan vaatlerin sadece bir kısmını 
oluşturmaktadır. İşçilerin karın tokluğuna bu fabrikalarda çalışmayı kabul etmesi de 
göçte insanların nasıl bir sefalet çektiğini ve sonucunda ise ellerinde avuçlarında 
kalanları, zaten parçalanmış olan ailelerini daha da parçalanmaması için korumak 
uğruna kabul ettiklerini özetler niteliktedir.  Korkut 2 
 
  Daha büyük bir açıdan değerlendirilecek olursa, Amerika’nın bu göçü 
kapitalizmin sonucu olarak emekçi insanların mutlu olamayacağı, emeğinin veya 
kitapta da ele alındığı gibi vaat edilenlere ulaşılamayacağı bir sistem uygulandığı 
görülmektedir. Hızlı bir sanayileşmenin başlangıcına ayak uydurmayı amaçlayan, 
sanayi öncesinde geçimini topraktan sağlayan ailelerin bu süreçte nasıl mücadele 
ettiklerini ve sıkıntılar içinde nasıl perişan olduklarını özetlemektedir Gazap Üzümleri. 
Yolculuk sırasında insanların morallerini yükseltmek amacıyla düzenlenen 
eğlencelerine hükumetin askerleri tarafından müdahale edilmesi de sistemin katı bir 
şekilde uygulandığının bir göstergesi olabilecek niteliktedir. İnsanlar her şeye rağmen 
ufacık şeylerle mutlu olabilecekken buna bile müdahale edilmesi, hükumete göre bu 
insanların umut denen bir şeye asla sahip olmaya haklarının dahi olamayacağı 
şeklinde yorumlanabilir. Kapitalizmin bu insanların sevkini ve inancını ilk başta 
yüksek tutup daha sonrasında her türlü ufak kazançla da yetinebilecek duruma 
düşüren oyunları karşısında çoğu insan yaşadığı yerdeki yönetime ve sisteme olan 
inancını yitirmektedir. Bu rağmen bazı insanlar ileride daha iyi bir hayata sahip 
olacakları düşüncesiyle morallerini yüksek tutmaktadırlar. Bu tip insanlar mücadeleye 
ve ailelerini bir arada tutmak için ve hem kendisi hem de ailesi için daha iyi bir 
gelecek sağlamak amacıyla çaba sarf etmeye devam etmektedir. Kapitalizmin kölesi 
olmayı kabul etmek yerine, karşılarına çıkan ya da kendilerine sunulan kısıtlı 
imkanları en iyi şekilde değerlendirip, oldukları seviyeden emekleriyle yükselip 
gelinebilecek en iyi seviyeye gelmek için çalışırlar. Ancak bu şekilde, kapitalizmi 
kabul etmeyip, onu görmezden gelerek; daha doğru bir deyişle de kapitalizmin katı 
sistemini kabul eden bir sistemin parçası olmayı reddederek hem huzura hem de 
başarıya, ufak adımlarla da olsa ulaşma olasıklıklarını elde edebilir duruma 
gelebilirler. Gazap Üzümleri’nde de bu ufak adımlar insanların karşılaştıkları zorluklar 
karşısında bile yola devam etme çabalarıyla özetlenebilir. Umutlarını yitirmek 
istemeyen insanlar kayıp verseler de, hem ailevi hem de bireysel olarak yıpransalar 
da, birbirlerine verdikleri değer ve moral sayesinde yola devam etmek için 
direnmektedirler. Yolculuklarının sonunda umduklarını bulamayacakları olasılığında 
bile sevdiklerine tutunup onları hayatta tutabilecek daha iyi yaşamın o küçük 
olasılığının peşinden gitmeye devam etmektedirler.  
  Kitabın sonunda Joad ailesinin hamile üyesinin açlıktan ölmek üzere olan hiç 
tanımadığı bir adamı emzirmesi, her insanın yaşamının bir değeri olduğunu temsil Korkut 3 
 
etmektedir. Kapitalizmin sert ve kırılamayacağı düşünülen zincirlerine karşın, saf ve 
çıkarsız insanların birbirlerine hayatlarını devam ettirebilmesi için yaptıkları iyilikler ve 
yardımlar devam ettikçe, kapitalizm denilen sistemin timsahları, hiçbir zaman asıl 
amaçlarına ulaşabilecek kadar güçlenemeyecektir. 
                                                Beni Siz Delirttiniz !   
 Normal ne demek? Kim belirliyor en normal olanı? Fark ettiyseniz “en” normal olanı 
dedim.  Nasıl  yani?  Normal  olmanın  da  mı  “en”  i  var?  Çok  ilginç  değil  mi?  Yaptığımız 
hareketlerin, giydiğimiz kıyafetlerin, aklımızın en ücra köşesinden geçen belki çok çılgınca belki 
de toplumda çok ayıplanacak düşüncelerin normal olup olmadığını başkalarıdan öğrenmek. 
Bana söyleyin kim koydu bu “normal”in kriterlerini! Hayır, anlamadığım nokta şu benimle ilgili 
en ufak fikrin yokken sen kimsin ki giydiğim kıyafetten ya da saçımın şeklinden benim anormal 
olduğum tanısının koyuyorsun? Benim görüşümde insanoğlu her daim mükemmeli kovalayan 
ancak mükemmel zannettiği şeye ulaştıktan sonra onu normal olarak nitelendiren, adeta küçük 
bir çocuğun abur cubur dükkânında en sevdiği şekeri aldıktan sonra daha fazlasını ve daha 
renklisini istemesi gibi, aç gözlü bir varlıktır. Ancak, kimsenin fark edemediği konu, ne kadar  
toplum içinde yaşasak da, her birimiz birer bireyiz. Hepimizin mükemmel olarak kabul ettiği ve 
ulaşmaya çalıştığı hedefi birbirinden farklı. Her bir bireyin keyif aldığı ve kendine yaşam tarzı 
olarak kabul ettiği şeyler farklı olabilir. Bundan daha doğal ne olabilir ki? Herkesin ulaşmayı 
hedeflediği şeyler aynı olsaydı, kalıplardan çıkan sabunlardan ne farkımız olurdu ki?    
  Tabii ki hedeflerimiz, sevdiğimiz ya da ilgilendiğimiz şeylerde benzerlik olabilir ama benim 
lafım o “popüler kültür” adı altında, o kültür diye nitelendirilen sabun kalıplarına o kalıplara 
uymayan kişileri sokmaya çalışanlara. Size ne kardeşim? Siz popüler kültürün kölesi olmaya 
devam edin ama bırakın o modaya ya da artık ne olarak nitelendiriyorsanız o şeye başkalarını 
uymaya zorlamayın. Bırakın o adam kendi tarzını koysun, sizden farklı düşünsün. Ha eğer size 
zarar veriyorsa yaptıkları, yargılayın hatta yerin dibine sokun ama ucu size dokunmayan her 
değneği kendinize doğru çekmeye çalışmayın.    
  Bu düşüncelerimin oluşmasını sağlayan büyük etkenlerden biri de yakın zamanda okuduğum, 
Oktay Uludok’un, 40 Şizofrenden Bir Öykü adlı yapıtı oldu. Yazarın kendi kafasında dolanan kırk 
farklı karakterin her birinin düşünceleri ve hayata bakış açıları o kadar farklıydı ki, bir an dönüp 
kendime baktım benim bile aklımdan dile getiremeyeceğim birçok düşünce geçerken, ben 
kimim de insanları düşüncelerine göre yargılayacağım? Kitabı okuduktan sonra hayata ve 
hayatın içindeki “normal” kavramına bakış açım tamamen değişti. Herkesin normal olduğu bir 
ütopya düşünün. Her ne kadar ütopya desem de, öyle bir yerin distopya olduğunu anlamak için 
profesör olmaya gerek duyulacağını hiç sanmıyorum. Herkes normal olduktan sonra, normal 
olmanın kendisi anormal olmayacak mı? Şimdi aklınızda bir bahçe canlandırın, eğer o bahçe 
sadece sarı lalelerden oluşsaydı mı daha güzel görünürdü, yoksa birbirlerinin arasına karışmış 
manolyalar, laleler, menekşelerin oluşturduğu bir bahçe mi? Belki o sarı laleler çoğunluğu 
oluşturabilir ama o bahçeyi güzel yapan her bir çiçeğin bir arada olmasıdır. İşte o sarı laleler 
toplumdaki çoğunluğu oluşturuyor, diğer çiçekler ise çoğunluğun kendilerini göre normal 
saymadıkları bireyleri.    
  Sonuç olarak, evet ben sizen farklı düşünen bir deli olabilirim ya da sokakta acıyarak baktığınız 
anormal çocuk ama bana sakın yaklaşıp da sizin normal olarak içerisinden kendinize göre 
normal sayılan gözlüğü takmaya çalışmayın. Çünkü kendim sürekli şunu soruyorum: “normal olmanın kendisi ne kadar normal ki?”. Gün gelir benim düşüncem ya da hareketlerim size zarar 
verir, o “gözlüğü” takan her bir kişinin suratıma okkalı birer tokat atmasın izin vermezsem 
namertim ama hiçbir şey yokken beni kolumdan tutup kendi dünyanıza çekmeye çalışmayın 
çünkü sizin dünyanızda benim için oksijen yok. O “normal” olarak gördüğünüz dünyanızda ben 
yaşayamam. Ha bu arada bana deli gözüyle bakanlara da bir çift lafım var: “ beni siz delirtiniz! 
”.   
   
                        -Berk Mehmet Gürlek   
Kaynakça   
Okay Uludok, 40 Şizofrenden 1 Öykü     
   
Ege Marangoz                                                                                                                      Marangoz - 1 
21402342 
TUR 101  Section 20 
Başak Berna Cordan 
Ödev 5 
16.12.2014 
MASKELİ DEVRİM 
Voila! Evet, kendisini gayet iyi tanıyoruz. Dünyanın neresinde iyi ya da kötü amaçlı bir 
devrim  ya  da  var  olan  düzeni  yıkma  çabasında  olan  insan  varsa  hepsinin  yüzlerindeki 
maskelerde görüyoruz onu; gerek haber bültenlerinde, gerek gazetelerde, gerekse sokak 
eylemlerinde… Kendisi, günümüz dünyasının despotizm ve baskıyla savaşı için, başka birçok 
soyut söylem ve basmakalıp ideolojik kaygılardan ziyade, daha evrensel, daha somut bir 
maskot,  bir  idol.  Ve  gerçek  adını  bile  bilmiyoruz.  Onu  sadece  sarfetmiş  olduğu  tek  bir 
rumuzla tanıyoruz: V. 
Peki  sırrı  ne?  Adını,  yüzünü  bile  bilmediğimiz,  kurgusal  bir  karakter  olduğunun 
farkında olduğumuz maskeli bir adamın, insanlar üzerindeki tüm bu nüfuzu nereden geliyor? 
Bu soruya sağlıklı bir yanıt bulabilmek için, her ne kadar kendisi daha eski ve ilk formu 
yine  İngiliz  Alan  Moore  ve  David  Lloyd’un  yarattığı  nispeten  meşhur  çizgi  romanın  baş 
karakteri olsa da, kendisinin dünya ile en büyük çaplı etkileşimine bakmamız gerekiyor: 
James McTeigue’nin epik filmi V for Vendetta’ya. 
Filmin konusu, esasen 2020’li yılların sonunda kaotik bir dünyada, halkı terör ve 
salgınlardan  kurtulmak  için  despot  ve  faşist  bir  yönetimden  medet  uman  karanlık  bir 
İngiltere’de, içten içe memnuniyetsizlik duyan ancak baskıdan korkan Evey isimli bir kızın, 
gizemli,  sofistike  ve  hayatının  tek  bir  amacı  olan,  ismi  V  olan  bir  adamla  tanışması  ve 
hayatının bu tanışıklık sayesinde geçirdiği radikal değişim. V, Evey’i kurtarıyor, ona yeni bir 
yol gösteriyor, ve ona acı çektirerek korkusuzluğun gerçek bedelini öğretiyor. Gerçekten de, 
elindekileri takdir etmeyi bilen, korkusuz, özgür ve bir şeyleri değiştirme gücüne sahip bir 
birey ya da bir toplum ancak acı, yokluk ve bunalımla harmanlanabiliyor. Ne yazık ki biz, 
günümüz insanları olarak çoğunlukla hayatı bilinçsiz bir bakış açısıyla irdeliyoruz ve bize 
edilen kötü muamele ve dayatılan yaptırımlara sırf toplumun huzuru bozulmasın diye ses 
çıkarmıyoruz.  Ancak  savaşlarımızda  bu  kadar  seçici  olmak  iyi  değil;  filmde  de  açıkça 
gördüğümüz  gibi,  düzene  ve  barışa  kavuşmak  uğruna  bizi  insan  yapan  temel  duygu  ve 
özgürlükleri  göz  ardı  edebiliyor  ve  onlara  saygı  duymayanlara  ses  çıkarmayı  gerekli 
görmeyebiliyoruz.  Ta  ki  bıçak  kemiğe  dayanana  dek;  peki  ya  o  zamana  kadar  hakkını 
aramadıklarımız sonunda onları aradığımızda artık orada değilse? 
Filmin,  ve  o  maskenin  nüfuzunun  bu  denli  etkili  olmasının  sebebi,  bu  sorunu 
adamakıllı, dolandırmadan ele alması ve çözüm yolunu göstermesi. Çözüm aslında basit: 
“Dayatmalardan ve onları dayatanlardan korkmayın, onlar ancak sizin izin verdiğiniz sürece 
varlar.”. Filmdeki despot iktidar bunun mükemmel bir örneği. Sözde birliğe ve düzene ( korku 
asla gerçek bir birleştirici amacı olamaz zira) bir saldırı tespit ettiği anda onu bastırmak için 
bildiği tek davranış şekline başvuruyor: şiddet, sansür ve yıldırma. Ancak bu nihayetinde   Marangoz - 2 
onun sonu oluyor, çünkü tüm bu eylemler korku yaratmak için var, ancak korkunun kaynağını 
gören ve onu defedenleri korkutmaya çalışmanın faydası ne olabilir ki? Silahlarla korkutmaya 
çalıştığınız insanlar korkuyu asıl yaratanın silahın içindeki kurşunlar olduğunu, onlar bitince 
savunmasız kalacağınızı biliyorsa onlara karşı ne yapabilirsiniz? Elbette böyle bir düşünce 
yapısını benimsemek kolay değil, yukarıda belirttiğim gibi buna giden yol acılar ve zorluklarla 
dolu. Ancak ödülü paha biçilemez; zira ancak bunu başardığınız an tamamen özgürsünüz ve 
hiçbir sınır tanımıyorsunuz demektir. 
Maskesindeki mistik, alaycı gülümsemenin altında acı çeken ve sadece kendisi için 
değil, acı çekmiş ve küçük düşürülmüş tüm yol arkadaşları için insanlık adına intikam alma 
isteğiyle yanıp tutuşan bir adamın ironisi en sağlam bu şekilde anlatılabilir ve anlaşılabilir. Ve 
siz de kendsinin izinden gitmek, onu ilham almak istiyorsanız, sizi sonuna kadar takdir ediyor 
ve bir gece 1812. Overtür eşliğinde, havai fişekleri izlerken o maskeyi değil, onun altındaki 
kurşun geçirmez fikirleri görmenizi diliyorum. 
AŞK 
  Türk romancılığının önemli bir parçası, Servet-i Fünun Edebiyatı’nın en önemli ismi 
olan Halit Ziya Uşaklıgil’in en çok tanınan eseridir Aşk-ı Memnu. Romanın yazılmasının 
üzerinden yüz yıldan fazla zaman geçmiş olmasına karşın, günümüzde hâla popülerliğini ve 
önemini korumaktadır. Öyle ki, geçtiğimiz yıllarda Halit Ziya’nın bu önemli eserinden 
uyarlanılarak bir dizi bile yapıldı, ancak romanın ana konusu dışında kısmının dizide pek de iyi 
yansıtıldığını söylemek doğru olmaz. Zaten bir eseri okumanın verdiği hazzı televizyon veya 
sinemada yakalamak oldukça zordur. Bunun sebebi ise, okuduklarımızı kafamızda 
canlandırarak hayal gücümüzle ulaştığımız noktalara, bir şeyleri izleyerek varmamızın 
mümkün olmamasındandır, çünkü sinema ve televizyonda başka insanların bize sunduklarını 
takip etmek mecburiyetinde kalırız ve bu durum hayal gücümüzü belirli bir noktada tutar. 
Okumak ise kendi zihnimizde canlandırmamıza açıktır. 
  İlk olarak Batı etkisinden önce sade ve kaba olarak nitelendirilen Türk romancılığı, 
Halit Ziya Uşaklıgil’in ardında yeni bir soluk kazanmıştır âdeta. Aşk-ı Memnu içerisindeki güzel 
betimlemeler, süslü ve ustaca anlatımı ile dikkat çekiyor. Romanın belirli bir karaktere sahip 
olduğu okudukça anlaşılıyor. Olaylar arasında yapılan çevre betimlemeleri çok ayrıntılı ve 
güzel. Örneğin bir oda betimlemesinde kendinizi o odanın içinde hayal edebiliyorsunuz ve 
betimlemeler doğrultusunda sanki ortada durup kafanızı sağa, sola çevirdikçe detayları kendi 
gözlerimizle görüyormuş hissine kapılıyorsunuz. Çevre tanımlamasının bu denli kuvvetli 
olması okurken aldığınız hazzı arttırıyor ve olayları takip etmenizi kolaylaştırıyor. Elbette Halit 
Ziya’nın tek başarısı bu değil. Çevre betimlemelerinin yanı sıra insanların betimlemeleri de 
harika. İnsanlar her ne kadar aynı şeyleri okusalar da zevkleri doğrultusunda farklı şeyler 
hayal ederler. İnsan yüzünün güzelliği görecelidir nasıl hayal edildiği her zaman tahmin 
edilemez fakat benim fikrime göre Halit Ziya’nın başarılı ve güzel betimlemeleri romanın 
karakterlerinin fiziki yapıları ve hareket etme biçimleri konusunda birçok insana benzer 
düşünceler hissettirmiştir. Buna ek olarak karakter analizleri ve duygusal betimlemeler de 
çok etkileyici. Mesela Bihter ve Behlül isimli karakterlerin düştüğü zorlu durumlar sırasında 
yaşadıkları gergin anları sanki o anı kendiniz yaşıyormuşçasına kalp atışlarınızda hissedip 
gerilebiliyorsunuz. Günümüzde gazetelerde okumaya, televizyonlarda görmeye alışık 
olduğumuz entrikalı olayları Aşk-ı Memnu’da okuduğumuzda o dönemde her şeyin ne kadar 
zor olduğunu anlayabiliyoruz. Hiçbir zaman geçmişi bu günki dünya olarak göremeyiz fakat 
bu günki gerçekler o zamanlarda da vardı. Eskiden insanların bilgiye ulaşabilecekleri yollar 
okudukları şeylerden elde ettikleri yada başkalarından duyduklarıydı. Halit Ziya eserleriyle 
insanımızın yaratıcı düşünmesine ve olaylara farklı bakış açılarıyla yaklaşabilmeyi 
göstermiştir. Bu anlamda Batılı tekniği Türk romanına faydalı olmuştur. Çevre ve karakter 
analizleri doğrultusunda okuyucunun hayal gücünün gelişmesine, farklı ve detaylı 
düşünebilmesine yardımcı olmuştur. 
  İkinci olarak eski Türk romancılığının basit ve sade yapısından farklı olarak Aşk-ı 
Memnu’da özenle hazırlanmış süslü, sanatlı ve şiirsel bir anlatım mevcuttur. Bu özenle hazırlanmış, ince ince işlenmiş sanatsal anlatım çok zor ve usta işidir. Aşk-ı Memnu’nun 
önemi bu şekilde daha da artmıştır, ancak bu değerli özellikler maalesef romanın dili günlük 
hayatta kullandığımız dilden uzak ve oldukça ağır bir dile sahip olmasına neden olur. Halit 
Ziya Uşaklıgil bunu fark ederek daha sonradan eserini kendisi sadeleştirmiştir. Buna rağmen 
günümüzde Aşk-ı Memnu’yu yeni baskılarda mevcut olan küçük açıklayıcı notlar ve bazı 
kelimelerin anlamlarının günümüzdeki karşılığı olmadan yüzde yüz anlayabilmek mümkün 
değil. Bu olayda eserin yazılmasının üstünden yüz yıldan fazla zaman geçmesinin de etkisi var 
fakat, dilin anlaşılmazlığının asıl sebebi süslü ve sanatlı anlatımların yoğun biçimde 
kullanılmasıdır. 
  Okuma konusunda çoğu ülkenin gerisinde kalmış durumdayız ve bu konuda çok 
ilerleme kat edemedik. Her şeye rağmen Aşk-ı Memnu gibi bizim için önemli olan ve örnek 
teşkil eden eserleri okumalıyız. Eser yüz yılı aşkın süre önce yazılmış olmasına ve çok ağır bir 
dile sahip olmasına rağmen edebiyatımız için bu denli önemli bir eseri günümüz insanının 
okuyabileceği hale getirmek için çalışan insanlarımız olmasından dolayı çok memnunum. 
Böyle olayları önemsemeli ve kıymetini bilmeliyiz. Halit Ziya Uşaklıgil’in Aşk-ı Memnu 
romanının kesinlikle okunması gerektiğini düşünüyor ve herkese tavsiye ediyorum. 
İlteber Ayvacı 
21301365 
TURK101.41 
Ben birine hiç mektup yazmadım... 
Ben hiç birine mektup yazmadım. Kalemimi kelimelerimin hâkimiyetinden çıkarıp duygularımı 
kâğıdıma aktarmadım, aktaramadım. Hele ki birine, ona karşı hissetlerimi içimde barındırdıklarımı hiç 
mi hiç mektup yazarak söylemedim, söyleyemedim. Çünkü hep korktum. Evet doğru duydunuz 
korktum. Ben duygularımdan onların gücünden korktum. Hangi insan tereddütsüzce yazabilir ki 
duygularını? Yada hangi insan sansür koymadan yaşar kendi benliğinde.. ve o benliği başkasına açar. 
Sanırırım bu nedendir ki Franz Kafka’ya karşı hayranlık duymaya başladım. Bir erkeğin – gerçi cinsiyet 
fark etmeyen duygular ortaya girince- hiçbir kısıtlayıcı unsur olmadan kendini ifade etmesi ve bunu 
sevdiği kadına aktarması belki de cesaretin aşk tarafından kırıldığının en güzel kanıtlarından biridir. 
Sonu ne olacak nasıl olacak kavuşabilecek miyiz demeden nasıl yaşınılıyorsa o an, olduğu gibi öylece 
ifade etmek belki de bu hayattaki en güzel ve özel yeteneklerden biridir. Aşkın iki kişi arasındaki 
bağdan ötürü ortaya çıktığı söylense de insan aslında kendi bencilliğini ve en önemlisi yalnızlığı 
bırakamayan bırakmaya korkan br varlıktır. Birazcık insanların içine girdiğinizde onları keşfetmeye 
başladığınızda bunu çok kolayca farkına varabilirsiniz. İşte ben de o insanlardan biriyim. Hayatımda ne 
olursa olsun kendimi düşüncelerimi sansürsüzce başkasına açmakta o kadar çok zorlanıyorum ki bu 
yüzden hayatta bencil yanımı ve yalnızlığı seçen benliğimi yaşıyorum. Ama bir kez de olsun mektup 
yazmayı deneyeceğim ve bu mektubum kısa ve öz olacak. Tahmin edebiliyorum kime olduğunu merak 
ediyorsunuz haklısınız da merak etmekte ama bu birine değil bir hisse bir duyguya ben Franz kafka ile 
Milena’nın sahip olduğu adını imkânsız koyduğum aşka mektup yazacağım.  
…. 
Nasıl başlayacağım nereden başlayacağım bilemiyorum. Aklımda o kadar düşünce o kadar his o kadar 
cevaplarını arayan sorular var ki hepsini harmanlayıp sunmak şimdi çok zor geliyor bana. Ne de olsa 
ilk defa mektup yazıyorum. Hele ki şimdi karşımda imkânsız olunca daha da birbirine karışıyor 
kelimelerim. Merak ediyorum ve soruyorum sana.Sen imkânsız, imkânsızlığı barındıran aşk! nasıl bu 
kadar kuvvetli bir güce sahipsin? Nasıl oluyor da sonu belli olmayan bir yolda insanları bir araya 
getiriyorsun? Hani insanoğlu kendine armağan edilen beş duyusunu kullanarak bişiler elde etmek 
,onları yaşamak ister ya sen nasıl oluyorda onlara gereksinim duymadan ruhları bir araya 
getirebiliyorsun? Şimdi karşındayım küçük bir çocuk gibi. Âdeta o küçük çocuğun babasından 
beklediği cevaplara açlığı gibi açım simdi senin cevaplarına. Kendi benliğimde yalnızlığımda 
kaybolurken nasıl oluyor da birini hayatımın ayrılmaz parçası yapabiliyorsun. Ey aşk sana soruyorum 
sen nasıl kavuşmanın imkânsız olduğunu bile bile insanları kendi kölen haline getirebiliyorsun?  
.. 
Denedim ama yine olmadı.Ne olmadı diye soracaksınız biliyorum.Görmediniz mi hâlâ? sorular 
soruyorum hala kendimi ifade edemiyorum. Belki gerçek hayatta bunu birine karşı yapmak zor 
gelecek bana ben Franz Kafka’nın kendine ait güvenine,sevgisine sahip olamayacak kadar güvensiz 
hissediyorum ama deneyeceğim ne olursa olsun bir kez daha.. 
…. Ey aşk! Ey imkânsızı her zaman kendine idol olarak benimseyen aşk işte karşındayım. Ben sana senin 
sahip olduğun güce körü körüne tutkuyla bağlıyım. Ey aşk önünde diz çökmeye hazırım. Beni de 
imkânsızlığın içine alsan da içtenlikle yaşamaya hazırım. Çünkü anladım ki bu aşk iki kişiden çok iki 
ruhun arasında .. ve anladım ki senin gücün insanlaeın ruhlarından aldığın özütlerde saklı. İşte 
karşındayım bir Franz Kafka veya Milena değilim ama en az onlar kadar sana saygım, büyülü gücüne 
tutkum var. Ve eminim ki günün birinde seninle hesaplaşacağız ve bu sefer sen imkânsız 
olmayacaksın. 
… 
Her ne kadar tam aktaramasam da bir şeyler söyleyebilmek de güzel. Franz Kafka ve Milena aşkkı 
gözlerin görmediği kalplerin ise göz görevi gördüğü ruhlarının evlerini oluşturduğu kalemlerinden 
dökülen kelimelerin ise bu eve giden yolların taşlarını meydana getirdiği dillere destan bir aşktır. O 
kadardır ki onlar aşkın ismini imkânsız değil, imkânsızın ismini aşk koymuşlardır,. 
Korkuyu Beklerken 
Hayaller kuruyorum. Mutlu olduğum, içinde hüzün barındırmayan ve kısa bir 
süreliğine de olsa hayatımı mükemmelmiş gibi gösteren hayaller. Gerçekliğe dönmek, 
o kusursuz hayallerden sıyrılmak zor oluyor elbette. Bambaşka bir dünyanın içindeyim 
çünkü. Kendi hayatımda olan biten ne kadar olumsuzluk varsa yok oluyor birden. 
Yenilgilerim, kaçışlarım, çaresizlik içinde sürüklenişlerim, başarısızlıklarım, 
kayıplarım… Hepsi yok oluyor. Bunların yerini saf mutluluk ve huzurdan ibaret bir 
hayat alıyor. “Evet, mutluyum artık!” diyorum. Sonunda istediğim hayata, yaşamak 
istediğim o rüyaya kavuşuyorum.  
Hayaller her zaman mutlu eder beni. Hayallerimden uyanıp dünyama açtığım 
zaman gözlerimi, kendimi uçsuz bucaksız bir mutluluk denizinde yüzmüş gibi 
hissederim. Kitaplar da böyledir işte. Bir kitabı okuyarak kim bilir kaç farklı hayal 
denizinde kulaç atmışımdır bu zamana kadar? Kaç kitabın içerdiği hayali kendi hayalim 
bilip mutluluk duymuşumdur? Belki de yüzlerce. Evet, okuduğum kitaplarla mutlu 
olan bir insanım. Her hikâyeden kendimi mutlu edecek çıkarımlar yaparım. Kendi 
hayatımdan farklı hayatlara tanık olma şansını yakalıyorum böylece ve farklı insanların 
mutluluklarıyla mutlu oluyorum. Kitap okumaktan beklentim de farklı insanların 
yaşamlarındaki bir parça hâline gelip onlarla mutlu olmaktır fakat yakın zamanda bu 
beklentimi yerle bir edecek bir kitapla tanıştım: Oğuz Atay-Korkuyu Beklerken. Onca 
beklentim, mutluluk hayalim bu kitapla yok oldu gitti sanki. Mutlu hayaller beklerken 
öyle bir karmaşanın içinde buldum ki kendimi hikâyelerden sonra uzun süre kendime 
gelemedim. Karakterler negatif kişilerden oluşuyordu: Mutsuz insanlar, dışlananlar, 
çaresizlik içinde intihara sürüklenenler, akıl sağlığını yitirmiş olanlar… Şaştım kaldım 
içinde bulunduğum vaziyete. Gerçek dünya zaten birçok sorunu barındırıyordu ve 
böyle hikâyelerle kendimi daha da üzmek istemiyordum. Kitapları okumadan 
bırakmak huyum değildir. Kendimi ikna ettim ve başladım yeniden okumaya. Bazen 
bunalarak bazen içim sıkılarak okudum fakat insan sonradan anlıyor Oğuz Atay’ın 
yapıtlarının değerini. Bir türlü dikiş tutturamayan onca insanın öyküsüne rağmen zevk 
alarak okuduğum kitaplardan biri oldu Korkuyu Beklerken. Her sayfada diken 
üstündeydim. “Acaba bu hikâyedeki bahtsız kişi kim?” sorusu sürekli beynimi meşgul 
etti. Gerçeklikten uzaklaşmaya çalışan insanları tanıdım Atay’ın hikâyelerinde. Çoğu 
zaman da öyle hayatlara tanık oldum ki dünya bu insanların suratına kapılarını çoktan 
kapatmıştı. Çaresizlik içindeydi herkes. Yaşamak zor, ölüm kurtuluştu. Yadırganan, 
toplumun dışına itilen o kadar insan gördüm ki bu hikâyelerde kendi hayatıma –
sadece  monotonluğundan şikâyet ettiğim hayat- şükreder oldum. En çok 
Unutulan’dan etkilendim mesela. Öyle büyük bir çaresizlik ve sessiz yakarışlar gördüm 
ki Unutulan’da, kendi hayatımı sorguladım. Belki benim de üzdüğüm birileri vardı bu dünyada. Sonucu hikâyeki gibi ağır olmasa da belki istemeden zarar vermiştim 
insanlara. Peki ya öyleyse bunun pişmanlığını yaşayacak mıydım? Yoksa hayatıma 
kaldığım yerden devam mı edecektim? Babama Mektup öyküsündeki gibi yıllar 
geçtikçe babama mı benzeyecektim yoksa? Korkuyu Beklerken’i okurken hayatımı 
sorgulamamak mümkün değildi. Belki biraz fazla hayal ürünüydü hikâyeler ama ben 
de yaşıyordum zaman zaman çaresizliği, arada kalmışlığın dayanılmazlığını, yalnızlığı 
ve başarısızlığı. Kendi hayatımı sorguladım durdum böyle. Kendimi hikâyelerdeki 
kahramanlarla kıyasladım. Meğer kitaplar sadece mutluluktan ibaret değilmiş. Bir 
kitap, içinde ne kadar farklı duygu barındırıyorsa ve insana kendini sorgulatıyorsa 
insanda sonsuz bir etki bırakıyormuş. 
Bu sefer hayaller yok. İnsanın kanını donduran bazı talihsiz hikâyeler var. 
Kendini ifade edemeyen, gerçeklerin acımasızlığından kaçmaya çalışan, dünyadaki 
yerini bir türlü bulamayıp çaresizlik için kıvranan insanlar var. Bu hikâyeler sayesinde 
insanlığın karanlık yüzünü gördüm ve anladım ki kitapların görevi sadece mutlu edip, 
mutlu hayaller kurdurmak değilmiş. Bir kitabın düşündürmesi ve o kitabı okuyan 
insana kendi hayatını sorgulatması gerekliymiş. Bir kitaptan etkilenmek böyle 
oluyormuş aslında. Alışılmışlardan ve kalıplardan sıyrıldım Oğuz Atay’ın Korkuyu 
Beklerken’i ile. Yaşamak ile yaşamamak arasındaki ince çizgide gidip gelen ve 
kaplumbağa misali kabuğunda yaşayan onca insanın hayatına tanık olmamı sağlayan 
Oğuz Atay’a bir teşekkür borçluyum, öyle değil mi? 
 
ANORMAL OLAN KİM? 
Sabah kalk, okula git, ödevlerini yap, ders çalış ve tekrarla… Derslerine sıkı çalış, 
öğretmenlerinin anlattıklarını ezberle ve sınavda aynılarını tekrar et. Tebrikler, sınıf 
birincisisin! Peki neden sınıf birincisi olmak için çabalıyoruz, birinci olmasak ne olur? Neden 
sürekli bir yarış içerisindeyiz? Aynı şeyler, aynı konular hakkında yarışıyoruz. Hayal 
gücümüzün, farklı bakış açımızın bir önemi yok; sadece bize söylenenleri yapmalıyız ve bize 
söylenenleri yapabilmek zorundayız, çünkü bunları beceremeyenler aptal olanlardır(!). 
  Bir çocuk düşünün, dokuz yaşında. Ona söylenenleri anlayamıyor, okumakta ve 
yazmakta zorluk çekiyor fakat uçsuz bucaksız bir hayal dünyasına sahip. Etrafındakileri bu 
hayal dünyasına göre yorumluyor ve başkalarının göremediği şeyleri görebiliyor. Ama 
derslerinde başarısız olduğu için etrafındaki çoğu kişi tarafından aptal olarak nitelendiriliyor 
ve onunla alay ediliyor. Taare Zameen Par isimli bu film bana böyle bir çocuğun ne kadar 
eşsiz birisi olduğunu ve yapabileceklerinin sınırının olmadığını fark ettirdi. 
  Toplumumuzda belirli kurallar, normlar var ve bütün insanların bu kurallara uyması, 
bu normları itiraz etmeden kabul etmesi bekleniyor. Ancak böyle bir beklenti içine 
girdiğimizde bütün insanların birbirinden farklı olduğu gerçeğini göz ardı etmiş oluyoruz, 
insanların özgürlüğünü kısıtlıyoruz. Eğitim, bu normların oldukça yaygın olduğu toplumsal 
alanların başında geliyor. Bütün bu normları kabullenip, herkesin yaptığı şeyleri yapmamız 
isteniyor. Öğrenciler sanki birer yarış atı gibi görülüyor, sürekli birbirimizden daha iyi 
performans göstermemiz bekleniyor. Özellikle anne ve babanın böyle bir beklenti içinde 
olması öğrenciyi büyük bir stres altında bırakıyor. “Acaba başarısız olursam, anne ve babamı 
hayal kırıklığına uğratırsam ne yaparım?” diye düşünmeden edemiyorsunuz. Bu şekilde 
öğrencileri sürekli bir yarış içinde tutan eğitim sistemini doğru bulmuyorum. Çünkü her insan 
farklı düşünür, farklı hayal eder ve farklı davranır. Her insanın kendisine özgü bir yeteneği 
vardır. Her insanın aynı şekilde davranmasını beklemek yerine kendilerine özgü yeteneklerini 
açığa vurmalarına fırsat verilen bir eğitimin gerektiğini düşünüyorum.  
 Filmde de bu konu çok etkileyici bir biçimde ele alınmış. Bu etkileyici senaryo, özel 
yeteneklerini açığa vuran insanların dünyayı değiştirerek daha iyi bir yer haline 
getirebileceğinin farkına varmamı sağladı. Her insanın içinde dünyayı değiştirebilecek çok 
özel bir kişinin yattığını anladım, yeter ki onu dışarı çıkarabilecek bir fırsat bulsun. Anormal kavramına bakış açınızı değiştiren bir film bu. Anormal olarak nitelendirilen 
birinin aslında kendisine özgü özelliklerini sergilediğini anlıyorsunuz. Onları anormal olarak 
nitelendirerek onlara haksızlık ettiğimizi anlıyorum. Anormal olanlar aslında onlar değil, 
birbirini taklit eden insanlar, yani bizleriz. Toplumsal kurallara uygun hareket etmeye 
çalışırken kendimize özgü özelliklerimiz kaybediyoruz ve birbirimizi taklit ediyoruz. 
  Ayrıca filmdeki kahramanımız Ishaan’ın “normal” olarak tanımlanan dünyaya uyum 
sağlamasında çok büyük emeği olan öğretmenin de bizim için bir model olması gerektiği 
kanısındayım. Öğretmenler, çocukların sahip olduğu bu yetenekleri sergilemesinde çok 
önemli etkenlerdir. Öğrencilerin bakış açılarını genişletmekte ve hayal dünyalarını açığa 
vurmalarında hayati rol oynarlar. Bunun gibi daha çok öğretmene ihtiyaç duyuyoruz bu 
yüzden filmdeki öğretmen karakteri bizim için önemli bir model. 
  Özetlemek gerekirse, bu filmi izledikten sonra toplumumuzda bulunan belirli kalıplara 
uygun yaşamaya çalışarak eşsiz özelliklerimizi yok ettiğimizi anladım. Özellikle eğitim 
alanındaki bu kalıplar çocukların bu eşsiz özelliklerini açığa çıkarmasına engel oluyor, hayal 
dünyasını ve özgürlüğünü kısıtlıyor, belki de dünyayı değiştirecek kişiliklerin oluşmasına engel 
oluyor. Daha iyi bir dünya için bu kalıpları yıkmalı, kendimiz olmalıyız ve bize özgü olanı açığa 
vurmalıyız. 
                  Ahmet Canberk Baykal 
BAZEN SIKICI, HER ZAMAN GERÇEK AŞK 
 
 
 
Cümlelere “keşke” ile başlamak gibi can sıkıcı durumlar vardır ya hani, maalesef bazı cümle 
başlarına bu kelimeyi getirmeden başlayamadığınız kötü durumlar da vardır. Okumayı 
bitirdiğim anda Milena’ya Mektuplar da bende kocaman bir “keşke” halini aldı. Dedim ki 
keşke yalnızca Kafka’nın yazdığı mektuplar değil de, ona karşılık olarak Milena’nın yazdığı 
mektuplar da olsaydı. Çünkü gerçek hayatta da nasıl yüz yüze yapılan bir konuşmada karşı 
tarafı dinleyememek insanlar için çok büyük bir eksiklikse, böylesine büyük bir aşkta da 
karşı tarafın sessiz kalması o derece sıkıntılı bir durum. Hatta daha kötü bile diyebiliriz ya da 
en kötüsü... Kafka’nın aşkı gibi bu denli güçlü ve müthiş bir aşkla sevdiğimiz kişiden karşılık 
alamamak son derece olumsuz bir durum olsa gerek ki bu da bizi oldukça kötü etkiler hatta 
bunalıma bile sokabilir; kısacası ruhsuz bir insan haline gelebiliriz. 
 
Kafka’nın yaşadıkları da sanırım bunlardan ibaret. Milena’ya Mektuplar, ruhu fazla 
huzursuzlaşan hatta ruhsuzlaşan bir aşk adamının yaşamış olduğu ikilemleri, güvensizleşmeyi 
açığa çıkaran tarzdaki mektupların kitabı olmuş. Karşılıklı aşk yaşayan tarafların çözebileceği 
özel olayları barındıran bu kitap, edebi anlamda Franz Kafka’nın başka yapıtlarına göre biraz 
daha alt düzeyde kalmış bence. Kafka, gerçek hayatında atlatılması zor dönemlerden geçmiş 
bir insan olmasına rağmen, kendine kalmasını isteyebileceği bir olayı bizim büyüte büyüte 
izlememize müsade etmiş. Bu durum kimine göre ilgi çekici bir hal alabiliyorken kimine göre 
de sıkıcı olabilir. Bana biraz sıkıcı geldi ama bu sıkıcılık içerik anlamında değil. Bu kitapta 
sadece Kafka’nın kendisini ve yaşadığı aşkı tanıyorsunuz. Gerçi zaten tüm kitaplarda 
yazardan bir parça vardır ya da bütün kitaplar yazarın bir parçasıdır ama bu “aşk” dediğimiz 
mevzu bizim farklı bir kimliğimizi ortaya çıkarır. Kafka’nın Milena’ya Mektuplar kitabında 
da onun ortaya çıkan diğer kimliğini tanıyorsunuz. Bana sıkıcı gelen olay bu. Edebi anlamda 
sıkılmak istemezseniz bu kitabı okumadan önce Kafka’nın kendini anlatmadığı diğer 
kitaplarını okumanızı tavsiye ederim. Aslında Milena’ya Mektuplar bir aşk kitabından ziyade 
bir “Franz Kafka’yı ve onun aşkını tanıma” kitabıdır ve oldukça ayrı bir alanda yürümektedir. 
 
Bir de korku unsuru var tabii. Kitabı okuduktan sonra korkunun ne kadar kötü bir duygu 
olduğunu anladım. Huzursuz olma durumu da diyebiliriz buna ama kitabın yazarı Franz 
Kafka olduğu için her türlü duyguyu, düşünceyi hatta en derin aşkı bile bulabiliyorsunuz bu 
kitapta. Gerçek hayatta karşılaştığınız durumlara karşı nasıl hareket etmeniz gerektiğini 
bilmek için, okunması oldukça faydalı ve gerekli kitaplardan biridir Milena’ya Mektuplar. 
Okunması aynı zamanda ilginç de kitaplardan biridir çünkü yazarının, tüm kağıtların ve tüm 
yazıların ortadan kaldırılması gibi bir vasiyeti vardır. Böyle bir vasiyeti bulunan bir adamın, 
aşkına yazmış olduğu mektuplarını okuma duygusu; gerçekten ilginç... Bu eserin başka bir 
açıdan da farklılığı var. Milena’ya Mektuplar’ı okuduktan sonra başka hangi mektup kitabını 
okursanız okuyun, bu kitaptaki mektuplar aklınızda kalıyor. Yani bu mektuplardan dolayı 
insan diğer mektuplarda da Franz Kafka tarzı yazılar bekliyor. 
 
Başta da söylediğim gibi sadece tek taraflı bir aşkın anlatıldığı bu eser başlarda sizi sıkabilir 
hatta yazarın kendisini okumaktan tüm kitap boyunca bile sıkılabilirsiniz o yüzden benim 
tavsiyem Milena’ya Mektuplar’ı okumadan önce Kafka’nın daha farklı türdeki kitaplarına 
biraz göz atmanızdır. Birkaç farklı kitaptan sonra bu kitaba yönelmek eminim herkesi daha 
fazla tatmin edecektir. 
Aybars KARASU, 21200733 
 
Turk 101-1 
 
Milena’ya Mektuplar/Franz KAFKA 
 
23.10.2014 
 
YAŞAMIN SATIR ARALARI, AMERİCAN BEAUTY 
26.09.2014/Ilgın ÇAMOĞLU/21301978 
 
Bir öyküde, bir romanda, bir filmde ya da bir sanat eserinde satır aralarına ne kadar  
çok şey sığdırılabilir? Yaratılmış karakterlerin yaşamları, gerçek hayata derinlemesine  
dokunabilir mi? Bana bu soruları sorduran, şu güne kadar yaptıklarımı sorgulatan bir film  
izledim geçen akşam. Üzerine saatlerce düşündükten sonra Sam Mendes’in yönetmenliğini  
yaptığı, 1999 yapımı ödüllü “American Beauty” filmini yalnızca bir film olarak  
adlandırmanın haksızlık olduğuna karar verdim. Çünkü herkesin hayatını bir yerden  
yakalayabilmiş, içinde sayılamayacak kadar çok mesaj olan, insan zayıflıklarını muhteşem  
karakterlerle birleştiren, üzerine sayfalarca yazı yazılabilecek bu yapım yalnızca bir film  
değil, insan hayatına gizlenmiş satır aralarıdır belki de.  
 
Filme daha yakından baktığımızda, her karakterin zayıflıkları olduğunu ve bu  
zayıflıkları saklamak için başka karakterlere büründüklerini görüyoruz. Karakterlerin  
yüzlerindeki bu maskeler, onları güçlendirmek yerine mutsuz ve daha zayıf bireyler hâline  
getiriyor aslında. Böylelikle kurdukları ilişkiler, aile yaşantıları, istedikleri ve yaptıkları da  
sorunlu oluyor. Örneğin, Burnham ailesi ilk bakışta her şeye sahip, güzel bir yaşamları olan  
bir aile gibi gösteriyor kendini. Ancak kapıdan içeri girdiğimizde, muhteşem güllerle kaplı  
bahçelerinin ve oldukça iyi görünen aile ilişkilerinin kocaman bir maske olduğunu görüyoruz.  
Anne Carolyn, başarı takıntısını gizlemeye çalışan, hırslarının içinde boğulmuş, yaptığı iş  
dışında hiçbir şeyden memnun olmayan dağılmış bir kadın. Baba Lester, çalıştığı işten  
memnuniyetsiz, kendine özgüveni azalmış, eşine saygı duymayı bırakmış ve istediklerini  
gerçekleştirememiş bir adam. Evin çocuğu Jane ise, kendini beğenmeyen, ailesini sevmeyen  
ve ailevi sorunlarıyla baş edemediği için savrulan, kaybolmuş küçük bir kız. Filmdeki diğer  
çarpık aile ise Fitts ailesi. Anne akıl sağlığı yerinde olmayan, konuşmayan, kendi yarattığı  
dünyasında yaşayan bir kadın. Baba Colonel, kendi zayıflığını gizlemeye çalışan ve bu  
yüzden oğluna çok yüklenen, kendiyle barışamamış homoseksüel bir asker. Oğulları Ricky  
ise, baba baskısından kaçışı uyuşturucu kullanıp satmakta bulan, kendiyle yüzleşmekten  
korktuğu için sapıklık derecesinde insanları röntgenleyen, psikolojik sorunları olan bir çocuk.   
Bahsettiğim karakterlere bakarsak eğer, çok çarpıcı bir sonuçla karşılaşıyoruz. Bu  
karakterlerden hiçbiri kendiyle yüzleşemiyor, kendini sevemiyor ve hepsi bir maske takıyor,  
sonrasında da her biri başka yerlere savruluyor, sorunlu ilişkiler içerisine giriyor. Kimisi  
kızının arkadaşına karşı çarpık hayaller kuruyor, kimisi kırılganlığını gizlemek için yalan  
söylüyor, kimisi de aldatıyor. Filmde hayatın güzelliklerini en çok görebilen, onlar için  
yaşadığını söyleyen Ricky bile aslında sadece gerçeklerden, gerçek güzelliklerden saklanıyor.  
 
Film birçok çarpık hayatı birleştirmiş senaryosunda. İnsanların gerçekleştiremedikleri  
hayallere ve bunlardan kaynaklanan mutsuzluklarına, kendi sorunlarından kaçmak için başka  
karakterlere sığınmalarına, korkularıyla yüzleşemedikleri için maske takmalarına ve en  
önemlisi tüm bu hayat karmaşası içerisinde gerçek güzellikleri kaçırmalarına değinmiştir. Ve  
asıl vermek istediği mesaj ise şudur: Ne zaman öleceğimizi bilemeyiz, belki yarın belki yıllar  
sonra. Ancak zaten önemli olan aslında ne zaman ya da nasıl öleceğimiz değildir. Önemli  
olan, ölmeden önce hâlinden memnun olabilmek ve “Harikayım!” diyebilmektir. Ve eğer bir  
insan sabah uyandığında kendini mutlu hissetmiyorsa, başka birinin hayatını yaşıyorsa ne  
zaman öleceğinin bir anlamı yoktur, o zaten yaşamıyordur. 
 
Her ne kadar senaryosu çarpık olarak adlandırılabilecek potansiyele sahip olsa da,  
filmi incelerken ya da üstünde düşünürken yapılması gereken şey satır aralarını okumak.  
Senarist bize yozlaşmış Amerikan yaşantısını göstermeye çalışmıyor aslında. Asıl başarmaya  
çalıştığı, çarpıcı olayları anlatıyormuş gibi görünmekle beraber, her insanın içinde  
duyabileceği güvensizlikleri, korkuları ya da kaçış isteğini bu filmin her dakikasında  
göstermek ve insana yaşadığı hayatı sorgulatmak. Film bittikten sonra insan düşünmeden  
edemiyor; “Hayatta istediğim yerde miyim?”, “Kendim için neler yapıyorum?”,  
“Korkularımdan saklanıyor muyum?”, “Gerçekte ben kimim?”.  
 
 
 
 
1 
 
 
Ezgi Hamuryen 
Turk102 Section21 
Gönenç TUZCU  
09.10.2014 
 
 
 
                                                      
 
 
 
  
                                    Gerçek Aşkların Arasına Mesafe Girmez 
 
Ne vakit gerek dizisi gerek filmi yapılsa her alanda ve her zaman ses getiren yapıtlardan 
biri oldu şüphesiz Çalıkuşu. Usta yazar Reşat Nuri Güntekin’in kaleminden takvimlerin 1922’yi 
gösterdiği yılda çıkan eşsiz romanlarından sadece biridir. Okuduğum bu roman genç, yaşlı, âşık 
hatta  âşık  olmayan  her  kesime  hitap  edebilecek  ve  dahası  sayfalarında  insanın  kendisini 
bulabileceği hayattan bir kesit gibidir. Kitabın genel bir özetinden söz edecek olursak eğer roman 
Anadolu’da geçen hem tatlı hem de acıklı bir aşkı konu edinmiştir ve aynı zamanda bu aşk 
üzerinden de o zamana dair bilgiler de veriyor. Çalıkuşu samimi aşk hikâyesiyle, üslubuyla ve o 
tarihlerin güzel yaşantısıyla okurken hiç sıkılmadığım tabiri caizse bir solukta bitirdiğim bir 
roman oldu. 
 
Neredeyse hiç şüphesiz ‘’böyle aşk kaldı mı ?’’ diyerek Feride’yle Kamran’ın arasındaki 
kusursuz aşka her sayfada şahit oldum. Feride’nin içinde hiçbir zaman büyümeyen çocuk ruhunu 
kendime benzetmem romanı benim için daha anlamlı ve sürükleyici kıldı. Bazı kitaplar var ki 2 
 
insanı anılarına götürür Çalıkuşu da bunun en iyi örneklerinden biri. Herkes çocuktu yaramazdı 
belki ama bazı insanlar büyünce bile en ciddi olması gereken yerlerde dahi çocuk ruhlarına teslim 
olur. Okurken Feride’nin Kamran’a karşı beslediği ciddi duyguları bile arkadaşlarına yaptığı 
oyunla ortaya çıkarması beni hem güldürdü hem de bu denli çocuk oluşuna inandırdı. Bence 
Feride’nin arkadaşlarına Kamran konusunda olmadık bir yalan söylemesine gerek yoktu ama 
Ferideydi o âşık olamaz bağlanmaktan da ödü kopardı. Feride genç bir kız olarak Kamran’la olan 
ilk  ciddi  ilişkisinde  çocukluk  yapmaktan  bir  türlü  vazgeçemiyordu.  Bence  bunun  sebebi 
Feride’nin temiz kalpli saf bir kız oluşundandır çünkü çocuk ruhlu kalan kimse her zaman masum 
biridir. Fakat romanda yer yer gördüm ve anladım ki bu çocukça davranışlar beraberinde güzel 
bir  ilişkinin  bozulmasına  sebep  olan  sorunları  da  getiriyormuş.  Örneğin,  bence  Feride’nin 
Kamran’la  olan  münasebetinde  ona  karşı  olan  çocukça  davranışları  Kamran’ı  yoruyordu  ve 
akabinde de ayrılıklara sebep oluyordu. Bana göre Feride’nin Kamran’la Münevver arasındaki 
sözde ilişkiyi 3.bir şahıs tarafından duyduktan sonra Kamran’ı hiç dinlemeden düğüne 3 gün kala 
köşkü terk etmesi yaşına göre yapılabilecek en büyük çocukluktu. Bu kadar keskin kararlar 
vermeden önce insanların karşı tarafı dinlemesi gerektiğinin taraftarıyım çünkü bazı şeylerin geri 
dönüşü olmayabilir. Sevgi ve aşk bulunması en zor yitirilmesi de en kolay şeydir o yüzden emin 
olmadıkça vazgeçmemek lazım. Feride’nin yıllar sonra bile o eve dönmemesinden onun ne kadar 
gururlu ve inatçı bir kız olduğunu anladım. Böyle güzel bir bayanın tek başına yaşamasının 
günümüzde de olduğu gibi o zamanda birçok zorluğu vardı elbette. Fakat bugün de Feride gibi 
güçlü  bayanlarımız  yalnız  yaşamanın  gerektirdiği  zorluklara  göğüs  gererek  “kadın  zayıftır” 
kanısını toplumumuzda hızla değiştiriyorlar. Ne tek başına bunca yıl yaşamanın zorlukları ne de 
sıla özlemi en zor olanı biricik Kamran’ından severek ayrılmasıydı onun için. 
 
Kader denilen anne karnından çıkar çıkmaz yazılandır. Onların kadirinde de kavuşmak 
yazılmıştı  bir  kere.  Bana  göre  gerçek  sevginin  arasına  mesafeler  girmez  ki  zaten  onlar  da 
mesafelere ve daha önce yaptıkları evliliklere rağmen hep birbirlerini sevmişlerdi. Bazen başka 
bedenlere yöneliş gerçeklerden kaçıştır. Çalıkuşu’nu okuduğum süreç içerisinde anladım ki ne 
kadar gerçeklerden uzağa gidersek gidelim kaderimizden kaçamayız. Son olarak bazen biraz acı 
çekip olgunlaşmadan güzel olan şeylerin kıymetini anlayamayacağımızın kanısına bu romanla 
vardım. 
Batuhan Baş 
Zaman Dediğin Nedir Ki? 
Zaman dediğimiz olgu, fikrimce birçok kişi için farklı anlamlara gelebilir. Kimi  
insanın aklına yeni bir başlangıcı getirebilir ya da yeni gözlerini açan bir canlıyı. Zamana  
olumlu yaklaşamayan kimi insan içinse zaman ölüm demektir belki de. Fransız yazar Jean  
Chesneaux, “Zamanı Yaşamak” adlı kitabında zamanın ona neleri çağrıştırdığını anlatmış.  
Zaman kavramının akla siyasi olguları getirebileceğini hiç düşünmezdim ama Fransız yazar  
bunun mümkün olabileceğini bile göstermiş kitabında. Zamanın nasıl hızlı geçtiğini herkes  
bilir ama yazar, onun yanı sıra zaman kavramına akla gelemeyecek anlamlar katmış. Kitabı  
okuduktan sonra oturup düşünüyor insan zamanın neyi ifade ettiğini. Benim için zaman ne  
demek?  
Bence zaman, doğumdan ölüme kadar geçen süreç içindeki başarımlarımızdır.  
Zamanın sözlük anlamı, “Bir işin veya bir oluşun, içinde geçtiği, geçeceği veya geçmekte  
olduğu süre, vakit” olarak geçer Türk Dil Kurumu’nun sözlüğünde. Ben bu tanım içerisindeki  
yapılan işi ya da var olan bir oluşumu, başarılan bir iş ile değiştirmek istedim yukarıda  
yaptığım yeni zaman tanımında. Zaman kavramı bir işin başarısızlığı ile kaybolan bir olgu  
değil midir? Hatta vakit kaybetmek, vakit öldürmek, vakit harcamak gibi zamanın boş yere  
kullanılması anlamında kalıplar vardır Türkçemizde. Bu kalıplar, zamanı doğru kullanırsak  
bir işi başarabileceğimizi göstermez mi bize? Başka bir deyişle, zaman beraberinde başarı  
getirirse zamandır denemez mi? Zaman için yaptığım bu öz fikirli tanımım, geçen zamanın  
başarılı olmadığı sürece kaybolacağını savunuyor. Ben, bu tanımımla yeni bir yaklaşımda  
bulunuyorum zamana. 
Başarılı olmak göreceli bir kavramdır hepimiz için. Kimisi hayaline kavuşmak olarak  
görür başarıyı. Kimisi hayal kurmaz, anlık bir eylemi başarıdan sayar. Kimisi anlık bir  
eyleminin sonuçlarını başarıdan sayar. Kimisi sonuca bakmaz, eylem başarılı olsa da sonuç  
başarısızdır ve aslında zaman boşa gider. Kimisi anlık bir eylemi başaramazsa zaman  
kaybolup gider. Kimisi ise hayaline kavuşamaz, hedefler yalan olur, koskoca bir ömür sonsuz  gelir ve diğer ihtimallerde de olduğu gibi zaman yine kendini bulunduğu yerden siler. Başarılı  
olamayan insanları zamanın kendisi istemez. Neden zaman bu insanları bulundurmaz ki kendi  
içinde? Zamanın içindeki başarısız insanlardan bahsetmeyen biziz. Zamanı buna biz zorladık,  
o vermedi bu kararı. Başarısız insanları anlatmak bahsetmeye değmeyen hikâyeler gibidir. O  
hikâyelerden bahsetmek bile zamanı boşa harcamaktır, başarısızlıktır. Boş bir muhabbet olur  
yapılan sohbet. Geçen süreç, insana hiçbir şey katmadığı için başarısızdır, ölüdür. Zaman,  
içinde başarıları taşır geleceğe.  
Başarı mı zamanı var eder yoksa zaman mı başarıyı? Peki, her ikisi de birbirinden  
besleniyor olabilir mi? Düşünmeden, bu sorunun derinine inmeden cevap verirsek zamanın  
başarıyı ortaya çıkardığı aşikâr. Bu cevap mantıksız, tamamen yanlış bir cevap değil ama  
başarının zamanı var edebileceğini de göz önünde bulundurabiliriz. Zaman olmasaydı,  
yapacağımız bir iş olmazdı hayatımızda ki bu başarının olamayacağı bir dünya demek olurdu.  
Hareketsiz, duraklamış bir dünyadır başarının olmadığı dünya. Dolayısıyla başarı olmadan da  
zaman olmaz. Başardıklarımız, bizim zaman içerisindeki yolculuğumuzun yakıtıdır. Nasıl bir  
arabanın yakıta ihtiyacı varsa zaman içindeki yolculukta ilerlemek için de bizim başarı ile  
beslenmemiz lazım. Bu da başarı olmadan zaman içerisinde kaybolacağımızı gösterir. 
Zaman olgusuna başka bir bakış açısı ile bakmayı denedim sizlerin huzurunda. Jean  
Chesneaux gibi zamanı farklı bir yere koydum. Zaman kavramının bana ilk çağrıştırdığı şey  
başarı olduğu için başarının, zaman kavramının var olmasında büyük bir etkisinin olduğunu  
gördüm. Zaman kavramına başarılı ve yeni bir yaklaşımda bulunabildim mi diye  
düşünüyorum şuan. Eğer bu anlattıklarım başarılı bir inceleme değilse kendi yazıma göre  
zaman kayboldu demektir. Beni zaman içerisinde var eden başarı zaman değilse,  
başarısızlığım beni zaman içerisinde yok etmiş olur eğer zaman başarı demek değilse. 
 
 
 
 KAYNAKÇA: 
Chesneaux, Jean, Zamanı Yaşamak 
Türk Dil Kurumu, Türkçe Sözlük 
Su BULU 
YABANİ BEYİN 
  On binlerce yıldır, yüz binlerce insan, bin, binlerce... Gereksiz sayılar bunlar. Diğer sayfaya 
geçtiğimizde aklımızda bir önceki sayfada bir sayı olduğu bile kalmıyor, bırakın sayının kendisini. Bu 
yüzden diğer yazdıklarına odaklanmak zorundayız roman yazmaya soyunmuş felsefeci psikoloğun. 
İnsan beyninin geçmişten bugüne neler değiştirdiğinden çok, kendisinin nasıl değiştiğine odaklanarak 
bir kitap yazılmasının gerekliliğini fark ederek bize Evcilleşmiş Beyin adlı kitabını yazmayı uygun 
görmüş Bruce Hood. İnsan beyni ona göre kendini taşıyabileceğimiz büyüklükte tutmaya devam 
ederken, mükemmelliğinden de hiçbir şey kaybetmemeye uğraşmış. Evrim sürecinde vücudumuzun 
dikleşmesi ve küçülmesi beynin küçülmesine de sebep olsa, sorun çözme yeteneğimiz artmış ve 
olaylara bakış açımız genişlemiş. Zeki yaratıklar büyük beyinliymiş evet ama insan küçük beynini de 
maksimum düzeyde verimli çalıştırmayı başaran yegâne varlıkmış. Yine de Hood’un bahsettiği 
değişime bilimsel değil de insancıl yönden bakarsak ne göreceğimiz daha büyük bir soru. İnsan beyni 
insan değiştikçe değişti. Peki insan çağlar boyu nasıl değişti? Beynimiz bizi olduğumuz insan mı yaptı 
yoksa olduğumuz insana dönüştükçe beynimizi şu anki haline gelmeye mi zorladık? 
  Evcilleştirme hayvanların beyinlerini küçültüp düşünce yapılarını tamamıyla değiştiriyorsa, 
bizim evcilleşmenin çok ötesinde büyüklüklerde yaşadığımız sayısız değişimler, beynimizde nelerin 
değişmesine yol açmıştır? Sorunun cevabını bilim adamlarına değil, beynimizin kendine sormak 
gerekiyor. Bilim kurgu filmlerindeki yaratıcılar ve onların nihai soruları gibi hayal ettiğimiz kafalarımız, 
bize tam da burada engel olmak istiyorlar işte! Aslında sorabiliriz ama onlar bunu bilmemizi, kendi 
yeteneğimizin farkına varmamızı istemiyorlar. Hood da hiç alışık olmadığımız türdeki kitabını o 
kısımda biraz bilim kurguya çeviriyor zaten. Daha alışıldık bir dille yazılmış sayfaların arasında, 
beynimizin derinlerinden bir yıldırım çarpması gibi geliyor daha büyük soru: Kontrol kimde? Kafamın 
içine bilmediğim şeyleri uzaktan yerleştirmeye çalışan bir yazar, beynimizi uzun vadede istek ve 
ihtiyaçlarımıza göre şekillendirdiğimizi söylerken, içimden kararlarımı etkileyen beynin gücünü 
yabana atmamam gerektiğini söyleyen sesler yükseliyor. Tam bilmediğim bir konuda uzun 
düşünmeye zorladığım beynimin de ısrarıyla bağırmaya yeltenirken bitiyor kısa kitap. O an anlıyorum 
kitabın da yazarın da beynimin de benden hiçbir şeyi sorgulamamı beklemediğini. Sadece gerçekleri 
önüme koyup öğrenmemi istiyorlar. Devamını getiremediğim yerlerde de yeni kitaplar okumamın 
zorunluluğu yapışıyor yakama. Kitap bitse de cevabını bulamadığım soru yine de tekrar geliyor aklıma: 
İnsanın yaşadığı değişimi mi yaşıyor beyin? 
  İnsan acımasızlaştıkça beyin de bir ‘fury’ dövmesi yaptırıyor mu sağ lobuna? Ya da hiç 
duymadığı bir şeye şaşırırken adamın biri, beyni de içerde esnermiş gibi açıyor mu kılcalların arasını? 
Birbirini şekillendirdiğini söylediğimiz iki şeyden biri hakkında gram bilgimiz yok ve varsayımlarımızı 
yine de hiç değiştirmeden ilerletiyoruz. Bilim bu kadar çaresiz kalıyorsa, beynimiz on binlerce yıldır 
bize yaşamadığımız şeyleri izletiyor olamaz mı? Haberimiz bile olmaz! Daha korkutucusu, bu konuda 
otorite sandığımız kişilerin bizim sorduğumuz soruları bile soramıyor olmaları. Hem normalden fazla 
deliyim ben! Kim durduracak şimdi beynimden gelen ve daha da şiddetlenen bağırtıları? Kim benim 
normalden farklı olmayan ama bana hep normalden farklı seçenekler sunan beynim hakkında kitap 
yazacak? 
  On binlerce yıldır hakkında öğrendiğimiz şeylerin ceviz kabuğunu doldurmadığı beynimiz 
hakkında okumaya çalışıyoruz kendimize sormak yerine. Yaptığımız, ölmek üzere olan insanları tartıp, 
öldükten sonraki ağırlıklarıyla karşılaştıran ve ruhun ağırlığını bulacağını sanan bilim adamınınkinden 
farksız. Bilimi olmaz beynin. Cevaplamak istediği zaman zaten siz sormasanız da cevaplar. Nasıl mı? 
Önce ölülerin ruhlarını tartmaya çalışmayı bırakmanız lazım... 
    
Murtaza Üzerine Bir Avuç Düşünce / Mehmet Günçavdı 
 
22 Eylül 2014 
 
 
 
 
 
 
 
 
 
 
 
 
Orhan  Kemal...  Toplumcu  gerçekçi,    devrinin  aynası,  yazılarıyla  bizi  büyüleyen  büyük 
üstat.  Toplumun  içinden  çıkmış,  halkla  beraber  acı  çekmiş,  halkla  beraber    büyümüş  bir 
yazarımız.  Hemen  hemen  hepimizin  roman  ve  öyküleriyle  tanıdığı  Orhan  Kemal,  aynı 
zamanda Büyük Bekçi Murtaza’nın  da yaratıcısı. 
Murtaza  ki  ne  Murtaza!  Okuyan  hepimizi  fabrika  nemine  boğan,  kah  güldüren  kah 
düşündüren  kara mizah.   
Kitabın  kapağını  kapattığımızda  kulağımızda  çınlayan  “Almışım  amirlerimden  terbiye, 
görmüşüm  kurs!”  repliğinin  sahibi  Bekçi  Murtaza’yı  anlatır  bu  başyapıt.  Ülke  genelinde 
binlerce  satmış,  halen  yeni  baskıları  yapılan,  Orhan  Kemal’in  ibaresiyle  ilk başta uzun hikaye 
olan ama uğraşlarla  romana dönen bir eser.  
Murtaza  hayattan  ilginç  beklentileri  olan,  dayısının  kahramanlık  hikayelerinden 
etkilenip  dayısı  gibi  olmaya  çalışan  ama  şartlar  el  vermediği  için  elinden  gelenin  en  iyisini 
yaparak bekçi olan bir kişi. Bekçilik görevini  bir vatan görevi olarak gördüğü için kıdemli bir 
asker  gibi  davranır  ömrü  boyunca.  Kendi  iyi  niyetince  ülkeyi  ileriye  götürecek  tek  şeyin 
disiplin  olduğunu  düşünür.  Bu  düşüncenin  getirisi  sonucunda  insanlara  emretmeye,  onları 
disiplin  altına  almayı  düşünür.  Bu  baskıcı  tutumundan  dolayıdır  ki  kimse  sevmez  Murtaza’yı, 
karısı  ve  çocukları  bile.  Murtaza  ise  sevgisini  ve  umudunu  küçük  oğlu Hasan’a verir. Büyük 
oğlu  Hasan’ın  onda  yarattığı  hayal  kırıklığını  küçük  Hasan’ın  gidereceğine  inanır.  Bununla birlikte  küçük  Hasan  babasının  ona  karşı  sevgisini  kullanmaktan  ileri  gitmeyerek,  babasını  
hoş sözlerle  kandırıp gerçekte bambaşka bir kişilikle  hareket eder.  
Kitap boyunca katı bir aile babası olarak görülen Murtaza’nın aslında ailesine karşı bir 
şevkat  hissi  vardır  ama  Murtaza  disiplinci  yapısından  taviz  verip  de  bunu  gösteremez.  Bu 
disiplinci  tutumdan  dolayı  kızının  ölümüne  neden  olur  istemsizce  ama  kızı  ölmeden  önce 
sarfettiği  çabadan,  parasının  son  kuruşuna  kadar  kızı  için  harcamasından  nasıl  bir  aile babası 
olduğunu  anlayabiliriz.  Murtaza  her  ne  kadar  Balkan  göçmeni  olsa  da  bu  özelliğiyle  bir 
Anadolu erkeğini  çağrıştırır  bize. 
Murtaza  tip  olarak  tam  görevini  yansıtır.  Geniş  omuzları  ve  gövdesi,  sürekli  çatık 
kaşları  ve  pos  bıyığıyla  klasik  bir  bekçi  imajı  canlandırır  zihnimizde.  Bu  sert  duran 
mizacından  dolayıdır  ki  insanlar  şaşırmaz  zaten  Murtaza’nın  karakterine.  Bunun  birlikte 
sertliği  içinden  gelmez  Murtaza’nın.  İdealleri  ve  görevi  yüzünden  böyle  görünmek 
zorundadır.  Zira  her  ne  kadar  dışarıdan  sert,  gözü  pek  gibi  görülse  de  Azgın  üzerine 
yürüdüğündeki  tavrı bize Murtaza’nın  aslında çok da cesur bir karakter olmadığını  gösterir.    
Murtaza’nın  davranışları  insanlara  örnek  teşkil  eden  davranışlar  olarak  görülse  de 
aslında  kurallara  bu  denli  bağlı  olmanın  kötü  sonuçlarını  rahatlıkla  görebiliyoruz.  Kurallara 
uymanın  her  zaman  mutluluk  getirmeyeceğini,  aksine  insanı  toplumdan  uzaklaştıracağını 
gözler  önüne  seriyor  Murtaza.  Paraya  tamah  etmeyen  kişiliği  Murtaza’yı  onurlu  biri  kılarken 
aynı zamanda ondan çok şeyler götürüyor. Göç ettikten sonra diğer hemşerileri gibi mal, mülk 
peşinde  olsa  belki  annesini  parasızlıktan  kurtarabilecek  belki  de  kızı  bir  fabrika  köşesinde 
çalışmak  zorunda  kalmayıp  daha  uzun  yaşayabilecekti.  Kitap  bitince  insanı  ikileme 
sürükleyen bir nokta bu. Paraya tamah edip onurundan kaybetmek mi daha iyi, yoksa  paraya 
önem  vermeyip   onurlu  bir şekilde yaşamak mı? Elbette ki cevabı kişiden kişiye göre değişir 
ama Murtaza’nın  karşılaştığı  üzücü olaylar  bizi biraz da paradan yana düşünmeye  itiyor. 
Dönemin  siyasi  çekişmelerini  görebildiğimiz  kitapta  aslında  siyasetin  ne  gibi  kötü 
amaçlara  hizmet  edebileceğini  farkediyoruz.  Uzun  uğraşlar  sonucunda  fen  müdürünün  aklına 
bir  türlü  giremeyen  işçiler,  siyasi  farklılıkları  kullanarak  fen  müdürünün  Murtaza’ya  karşı 
düşüncelerinin    değişmesine  neden  oluyorlar.  Halbuki  Murtaza  bir  partiyi  ya  da  düşünce 
akımını  savunmuyor,  Murtaza  sadece  kendisinin  üstü  olarak  gördüğü  insanları  destekliyor. 
Bununla  birlikte  sırf  kendine  rant  sağlamak  için  Murtaza’ya  karşı  isyan  başlatan  Nuh’un 
halkın  gözünde  nasıl  büyüdüğünü  şaşkınlıkla  görüyor  ve  aslında  politikada  başarılı  olan 
insanların  halkı  en  iyi  kışkırtan  insanlar  olduğunu  fark  ediyoruz  kitapta.  Aslında  onurlu 
olmanın  siyasette  pek  önem  ifade  etmediğini,  önemli  olan  şeyin  kitlelere  duymak  istediklerini 
söylemek olduğunu  gerçekçi bir kurguyla  yüzümüze  vuruyor Orhan Kemal. 
Sonuç  olarak  “Murtaza”  dönemini  başarılı  bir  şekilde  yansıtan,  yeri  geldiğinde  derin 
derin  düşündüren, yeri geldiğinde gerçekçi şiveleriyle okuru kendi içine çeken bir Türk roman 
klasiğidir.  Yayımlanmasının  üzerinden  62  yıl  geçmiş  olmasına  rağmen  hala  içinde  günümüz 
gerçekleriyle  karşılaşabileceğimiz  roman,  kahramanı  Murtaza  üzerinden  toplum  eleştirisi 
yapan Orhan Kemal’in  nadide bir eseridir.   
  
 
YAPAMAYACAĞIM HİÇBİR ŞEY YOK! 
 
 
 
 
 
 
Django Unchained izledikten sonra ben… 
    Bir kitabı okurken, bir filmi izlerken, bir resmi incelerken ve bir fotoğrafa 
bakarken  kendimi  oradaki  insanların  yerine  koymak,  onların  neler 
hissettiğini anlamaya çalışmak ve bir şekilde hissetmeye çalışmak benim 
için  hobi  gibi  bir  şey.  Django  Unchained  izledikten  sonra  da  tam  olarak 
bunu  yaptım.  Kendimi  Django’nun  yerine  koydum  ve  ekranda  kendimi 
görmeye  çalıştım.  Bunu  yaparken  de  aklımdaki  tek  soru  “Ben  olsam  ne 
yapardım?” oldu. 
    İntikamı,  hırsı,  özgürlüğe  ulaşma  isteğini  ve  bu  amaçlarla  üstesinden 
gelinen  her  türlü  zorluğu,  adil  bir  yaşam  ve  aşkına  kavuşmak  için  göze 
alınabilecekleri  ve  bir  insanı  harekete  geçirebilecek  her  türlü  şeyi 
hissettiğimi söylemekten hiç çekinmiyorum.  Hayatım boyunca sevmediğim 
kızgınlık-öfke-nefret  üçlüsünü  bile  aynı  anda  bünyemde 
barındırabileceğimi fark ettim ve aslında neden bu üçlüyü sevmediğimi de 
tekrar görmüş oldum. Django, zenci bir köleydi ve başkaları için göze aldığı 
şeyler  gerçekten  kanımı  dondurdu.  Ben  de  yıllarca  hor  görülmüş  olsam, 
dışlansam  beni  hor  görenleri,  ırkçılıkla  dünyayı  yönetebileceklerini 
sananları,  insafsızları  gözüm  kapalı  öldürürdüm  sanırım...  Belki  bu davranışımla onlardan bir farkım kalmazdı ama yine de diktatörlüğün ve 
kötülüğün devam etmesine göz yummaktan iyidir diye düşünüyorum.   
     Mutlak güç ve gücün yanından ayıramadığı tutkunun da tadını almadım 
değil  filmde.  Gücü  elinde  tutmaya  çalışırken  insanları-  yani  zencileri  ve 
köleleri- ölüme sürüklemek neden diye çok düşündüm. İnsanlar nasıl bu 
kadar  acımasız  olabiliyor  aklım  almıyor  gerçekten.  Güce  sahip  olmak, 
sürekli söz geçiren olmak, liderlik vasfı olmadan liderlik yapmaya çabalayan 
insanları anlamakta bir kez daha güçlük çektim. Ya bende bir sorun var, 
bütün  bu  anlamsızlıkları  anlayamadığım  için,  ya  da  diğer  insanlarda  bu 
anlamsızlıkları anlamlı hâle getirmek istedikleri için. 
     Filmi  izlerken  gözüme  1800’lü  yıllarda  Amerika’nın  (film  Texas’ta 
geçiyor) sosyal düzeni gözüme çarptı. Böyle tarihî şeyleri değerlendirirken 
o çağda yaşıyormuş gibi değerlendirmek gerekir bunun farkındayım ama 
ben  hiçbir  zaman  bunu  yapamadım  ve  yapma  taraftarı  olduğumu  da 
söyleyemem. Kölelik ve ırkçılık bana göre hiçbir çağda kabul görülmemesi 
gereken iki şey. Sen güçlü ol diğerlerini ez, dışla ve hatta öldür ama onların 
hiçbir hakkı olmasın, ses çıkaramasın ve ölmemek için sana itaat etsin. Oh 
ne güzel dünya. O zamanlarda empati diye bir şey yok muydu sanki? Bence 
yaşayan herkes empati kurabilme yeteneğine sahip, yeter ki istesin. Gerçi 
bu güç sahibi sevgili(!) insanlar azıcık vicdanlı olsa öldürmezlerdi, dünya 
barışı için yaşarlardı. Maalesef öyle olmadı ve bu saatten sonra olacağını da 
hiç sanmam. 
     Güçlü olmak çok güzel ve karşı konulamaz bir his ve eminim ki herkes 
bunun farkında ama güç illaki kötü amaçlarımızda kullanılmak için değildir 
değil mi? En basitinden ülke yönetiminde rol alanlar düşünülebilir sonuçta 
çoğu ülkede güç onların elinde. Barışçı bir cumhurbaşkanı olsa ve gücünü 
barışı, adaleti, eşitliği sağlamak için kullansa fena mı olur? Tabii ki de hayır. Sahip olduğumuz her şeyi kötüye kullanmaya çalışsak vay hâlimize yani… 
Şunu da itiraf etmeliyim ki, filmde beni cezbeden şey kesinlikle Django’nun 
sessiz sakin ve çok zaman geçmesine rağmen aldığı intikamları  ve bana 
verdiği o eşsiz heyecandı. Zaten “İntikam soğuk yenen bir yemektir.” diye 
boşuna dememişler!  
     Adalet  ve  özgürlük  taraftarı  olayım  ama  adil  ve  özgürlükçü  olmayanı 
öldürüp bu işten kurtulayım düşüncesi çok yersiz bir düşünce.  Amdem br 
yola baş koydun, en azından sosyal düzene de birkaç rötuş yap da birkaç 
değişime öncülük et. Her ne kadar özgürlüğü savunsa da tamamen bencillik 
etmek bu olsa gerek. Anladım ki güç herkesin gözünü kör edebiliyormuş. 
Ben  olsam,  halkı  örgütler,  bilinçlendirmeye  çalışır  ve  ayaklanma 
çıkartırdım.  Aman  ben  paçayı  kurtardım  geri  kalanını  başkası  düşünsün 
tarzı düşüncelerle de kimsenin karşısına da çıkmazdım. 
     Her  zaman  olduğu  gibi,    aşk  (koşulsuz  bir  şekilde  yaşanan  tabi  ki) 
gözlerimin önündeydi. Âşık olduğum, hayatımı birlikte geçirmek istediğim 
biri için hemen hemen her şeyi göze alabilecek biriyim ben. Henüz öyle bir 
şey  yapmadım,  yapamadım  ama  sevgilimin  işkence  çeke  çeke  öleceğini 
bilsem herhâlde bir dakika bile düşünmeden onu kurtarmak için her şeyi 
yapmaya ve her zorluğu aşmaya çalışırdım. Belki bu çok aşırı fedakârlık ve 
gereksizlik olarak nitelendirilebilir ama seven anlar bence. 
      Anladım ki güç bazı insanlar için sahip olunabilecek en yüce şeymiş ve 
hayatlarının odağına gücü koyan insanlar için başka şeyler hiç mi hiç önemli 
değilmiş;  bir  insan  başkalarının  ne  hissedeceğini,  ne  düşüneceğini  hiç 
umursamadan da hayatını devam ettirebiliyormuş ve aşk her zaman her 
şekilde hiçbir koşul beklemeden yaşanabiliyormuş… 
İnci / Kamil KARADAĞ 
 
Bu kitap ile birlikte insanların gerçek yüzlerini görme imkânı buldum. İnsanoğlu var 
olduğundan beri değişmeyen tek bir şey vardı… Ne kadar doyumsuz oldukları. Belki de bu 
insanlığın  suçu  değil  de  yaşadığımız  dünyanın  zalimliğinin  bir  sonucu  hatta  bir 
zorunluluğudur. Gelen tavsiyeler üzerine okuduğum yazarı John Steinbeck olan İnci adlı 
kitabın  beni  nasıl  etkilediğini  sizlerle  paylaşmak  isterim.  Aslında  bugüne  kadar  beni 
gerçekten etkileyen kitap sayısı oldukça azdır. İnci adlı bu kitap da bunlardan birisi. Bu 
kitap sayesinde çevremdeki her şeyi bir kez daha sorgulama fırsatı buldum. Kitap sayfa 
sayısı bakımından diğer romanlardan oldukça kısa olmasına rağmen kitabın içeriğinin hiç 
de öyle olmadığını okuyan herkes fark edecektir.  Bir kitapta yaşanılan olayların gerçekliği 
beni her zaman o eseri okumaya itmiştir. Yazarın gözlem yeteneğinin bir hayli güçlü 
olduğunu da yaptığı betimlemelerden anlıyoruz. Roman Kino adında yoksul bir inci avcısı 
ve ailesinin başından geçen olayları anlatmakta. Aslında her şey Kino’nun denizden büyük 
bir inci çıkartmasıyla başlıyor. Bu kitapta paranın kokusunu aldıktan sonra değişen doktor 
gibi adaletsiz bir dünya yer almakta. Aslında bu dünya bizim çok yakından bildiğimiz bir 
dünya… Doktorun “Yerli çocukların akrep ısırmasını tedaviden başka işim mi kalmadı? Doktorum ben, baytar değil.” sözleri ise bu adaletsizliği kanıtlar nitelikte. Yoksul insanların 
hayatlarının bir inci kadar değeri olmadığını düşünen bir zihniyetten nefret ediyorum. Gözü 
paradan başka bir şey görmeyenlerin insanlık için her zaman utanç kaynağı olduğunu 
düşündüm. Romanı okurken bu tür olayların gerçekte de yaşandığını bilmek romanı çok 
daha etkili hale getirdi benim için. Denizin sunduğu bir hediye olarak görülen incinin onlara 
güzel bir hayat sunacağını düşünen Kino ve ailesi, yanıldıklarını çok geç anladılar ve elbette 
sonunda bir bedel ödemek zorunda kaldılar. Bu eseri okurken gözümüze çarpan bir şey 
de apaçık bir sınıf ayrımı olduğudur. “Karıncalar çalışmaya başlamışlardı bile. Kimileri 
büyük,  parlak  ve  kapkara  gövdeli,  ötekiler  küçük,  daha  açık  renkli,  ama  hepsi  tez 
canlıydılar. İri bir karıncanın kazarak hazırladığı kum tuzağından kaçıp kurtulmaya çalışan 
küçük bir karıncayı izlerken Kino düşünüyordu. Tanrı karıncaları yaratırken bile ayrım 
gözetmişti.”  cümleleri  bu  konuda  haksız  olmadığımı  gösteriyor.  İnsanların  böylesine 
acımasız ve para düşkünü olmasını sağlayan şeyin içinde bulundukları bu durum olduğunu 
düşünüyorum. Doktor bu kadar hırslı ve açgözlü olmasaydı belki de Kino ve ailesi hayalini 
kurdukları hayata kavuşabileceklerdi. Kitabın son kısmında gözünü para hırsı bürümüş 
insanlardan kaçmanın bir kurtuluş yolu olduğunu düşünen bu aile yaşadıkları yerden 
ayrılma kararı alıyorlar fakat peşlerindeki insanlar inciye sahip olabilmek için bir bebeğin 
ölümüne sebep oluyorlar. Ben de dahil kitabı okuyan çoğu kişi mutlu bir son bekliyordu 
belki de ama bu zalim dünyada bu denli kötü insanlar varken iyilerin hayatta kalması pek 
de beklenen bir şey değildi aslında. Zenginlik insana şan, şöhret ve güzel bir hayat 
sunabileceği gibi sizi yıkıma uğratarak daha dibe vurmanızı da neden olabilir. Belki de 
hayatınıza şekil verecek kişi çoğu zaman sizin düşmanınızdır. Para ya da değerli bir eşya… Kesinlikle hiçbiri bir insanın hayatından daha değerli değil, olmamalı da… Değerli bir 
eşyanın insanlara sadece mutluluk ve huzur getirebileceğini düşünmek en başından beri 
bir hataydı. Bize huzur ve mutluluk sunacağını düşündüğümüz şeyler belki de tam tersi bir 
amaç  için  hayatımıza  girmiş  olabilirler.  İki  karton  kapak  arasında  yaşanan  umut  ve 
hüsranın harmanlandığı bir dünya… 
Mehmet Çakmak                                        1             
21302354                              
TURK101-13 / 6. ödev – Son metin                    
Başak Berna Cordan                          
10.12.2014 
AMERİKAN GERÇEĞİ 
Amerikan Güzeli, 1999 Amerikan yapımı 5 dalda Akademi Ödülü’ne layık görülmüş bir 
filmdir. Yönetmenliğini o yıllarda adını çok duyurmamış, sonraları Hayallerin Peşinde filmini de 
yönetecek olan Sam Mendes yapmıştır. Filmin başrollerinde ise 2 Akademi Ödüllü Kevin Spacey, 
4 adaylığı bulunan Annette Bening gibi isimler vardır. 
Film orta yaş krizine girmiş bir babayı, başarı peşinde koşan bir anneyi, ergenlik 
döneminde bir kız çocuğunu anlatır. Bir süre sonra olaylara uyuşturucu bağımlılığı nedeniyle iki 
yıl tedavi görmüş bir oğlan ile onun dışarıdan homofobik görünüp aslında gey olan albay babası 
da dahil olur. Amerikan Güzeli çok iyi bir materyalizm eleştirisidir. Filmin geneline nüfuz eden 
tüketicilik ve hırs konuları aile çerçevesinde senarist tarafından güzel ele alınmış, yönetmen 
tarafından ise bizlere başarılı bir şekilde aktarılmıştır. 
Tüketicilik günümüzde birçok insanın mücadele ettiği veya bağımlısı olduğu önemli bir 
kavramdır. Pek çok insan bir başkasından daha zengin, prestijli veya herhangi bir açıdan daha 
üstün görünmek adına ihtiyacı dahi olmayan birçok şey alıyor. Üstelik çoğunlukla da ne kadar 
para verdiklerini sorgulamaksızın muhtemelen etikette yazan fiyatı hak etmeyen fakat bir 
yerinde insanlar tarafından “prestijli” olarak nam salmış markanın logosu bulunduğu için o fiyata  Çakmak-2 
birçok alıcı bulabilen ürünleri alıyorlar. Tüketmek bundan bir süre önce “ihtiyaç” kelimesiyle 
ilişkilendirilirken, yani insanlar ihtiyacı olmadığı sürece bir şeyler satın almaktan kaçınırken, 
günümüzde “zevk” veya “gösteriş” kelimeleriyle daha çok örtüşmeye başlamıştır. Peki neden? 
Neden insanlar kendilerinin oturup rahat edecekleri bir kanepe yerine misafir geldiğinde 
nereden aldıklarını söyleyip gösteriş yapabilecekleri bir kanepe almak istiyorlar? Neden insanlar 
daha kalitesiz olmasına rağmen göğsünde küçük bir amblem bulunan bir tişörte aynı renk ve 
daha kaliteli bir tişörtün iki katı para veriyorlar?  Tüketim çılgınlığı gitgide büyüyor ve önlem 
alınmazsa da böyle devam edecek çünkü insanlar mutluluğu başkalarının onlar hakkında iyi 
şeyler söylemesinde arıyor ve bu yüzden etikete içerikten daha çok önem veriyor. 
 
 Çakmak-3 
Hırs ise tüketim konusuyla ilişkilendirilebilecek, bu çılgınlığın nedenleri arasında 
sayılabilecek önemli bir husus. Nitekim insanların başkalarına kendilerini beğendirme çabası 
tamamıyla hırslı olmanın bir sonucudur çünkü hırs, insanın başarıyı arzulaması ve rekabeti 
hayatının her alanına dahil etmesi demektir. Ders veya sınav gibi alanlarda hırslı olmak belli bir 
seviyeye kadar faydalı olsa da insanın hırsı hayatının merkezine koyması hem kendine hem de 
etrafındakilere büyük zarar verir çünkü insan başarılı olmak adına her şeyi yapmayı mübah görür 
ve yanlış şeyler yapabilir. Filmde de Carolyn Burnham’ın evli olmasına rağmen sırf başarılı olma 
uğruna saygın bir iş adamı ile yatması veya ailenin küçük kızının arkadaşı Angela Hayes’in havalı 
görünmek için herkese yalan söylemesi, bu kişilerin hırslarına engel olamamalarından 
kaynaklanır. 
Filmin yapıtaşlarından bir diğeri ise aile. Amerikan rüyası, Amerika’da herkesin mutlu, 
güzel ve refah içinde olduğunu savunan mükemmelliyetçi bir görüştür. Hollywood yapımı 
filmlerde de genelde villada oturan, zengin, köpekleri olan ve herkesin güzel veya yakışıklı 
olduğu ailelerle bu fikir aşılanmaktadır. Amerikan Güzeli’nde ise bu kavrama yöneltilen çok net 
bir eleştiri vardır. Dışardan mutlu ve refah içinde görünen bir ailenin içten içe çöküşünü konu 
alır. Her şeyin o kadar da mükemmel olmadığını, sorunların her zaman var olduğunu gösterir. 
Mutlu olmayan bir aileye sahip mutlu olmayan bir babanın kendi mutluluğu adına yaptığı bazı 
atılımlar ailesini yıkıma sürükleyecek ve herkesi olduğundan daha mutsuz hale getirecektir. 
Amerikan Güzeli, günümüzdeki insan ilişkilerini ve bu bağlamda şekillenen insan 
psikolojisini konu alan başarılı bir yapıttır. Tüketicilik, hırs gibi herkesin sıkıntısını çektiği konuları  Çakmak-4 
anlatan film, ailenin toplumun yapıtaşı olmasından da faydalanarak güzel bir toplumsal eleştiri 
yapmakta ve insanı kendini sorgulamaya itmektedir.  
 
TARİHE YOLCULUĞUM 
 
  Diana Gabaldon'ın Yabancı ile başlayan, şimdilik 6 seriden oluşan kitaplarını okumak ilginç ve 
düşündürücüydü. Bu serinin kitaplarını okurken beni en çok etkileyen Claire'in geçmişe yolculuğu oldu. 
Her şey Claire’in bir kaya oyuğundan geçerek kendisini XVIII. yüzyıldaki vahşi bir savaşın ortasında 
bulmasıyla başlıyordu. Merak edip kendime sordum: “Acaba geçmişe yolculuk mümkün olsaydı, ben 
hangi yüzyıla gitmek isterdim? ”. Beynimdeki saatin çarkları geriye dönmeye başladı. 
  Önce aklıma Türklerin Anadolu’ya geçmeleri geldi. Malazgirt Savaşı’nı düşündüm. Kendimi bir 
savaşın ortasında düşünmek hiç hoşuma gitmedi. Doğrusunu söylemek gerekirse, savaş ortamını hayal 
etmeye bile pek dayanamadım. Kan, ölüm, bağrışmalar, metal sesleri… Çok fena oldum. Sonra düşündüm 
acaba atalarımız niye gelmişler bu topraklara diye, mecburiyetten mi yoksa kalplerinin sesini dinledikleri 
için mi? Orta Asya’daki anayurdun olumsuz şartları göçe zorlamıştı deniyor. Ben buna çok katılmıyorum. 
Sanki gideceğiniz yerde size hoş geldiniz, buyurun diyecekler! Ben bu göçlerin nedeninin insanın ruhunda 
var olan keşfetme ve merak duygusu olduğuna inanıyorum. Bu duygu bence hiç sönmeyen bir ateş gibidir. 
Hepimizde var olduğuna kesinlikle inandığım bu duygu sayesinde tarihte yeni yerler bulundu, yeni yurtlar 
kuruldu. Anadolu kapılarına atalarımızı yönlendiren de budur sanırım. 
  Malazgirt Savaşı’nın 1071’de yaşandığını hatırlayınca o kadar eskiye dönmeyi tercih etmemem 
gerektiğine  karar verdim. Evimizin salonunda, duvarda  asılı padişah tuğralı seramik tabağı görünce 
Osmanlı dönemine gitmemin daha doğru olacağını düşündüm. Öyle ya, üç kıtaya yayılmış koskoca bir 
imparatorlukta yaşayacaktım. İçimden bir ses “Fatih mi, Yavuz mu, Kanunî mi?” diye sordu. Tereddüt 
ettim. Burada seyirci joker hakkımı kullanmak istiyorum. Evet, söyleyin bakalım, hangisini seçeyim? Üçü 
de muhteşem zaferler ve topraklar kazanmışlar. Savaş, hep savaş! Yok, sanırım bunlar da bana göre değil. 
Savaşları,  çatışmaları  hiç  sevmiyorum.  Başkasına  sebepsiz  yere  zarar  vermeyi  doğru  bulmuyorum. 
Günümüzde  de  çatışma  ve  savaşların  hiç  eksik  olmaması  aklın  kaba  güce  hâlâ  tam  olarak  üstün 
gelemediğini gösteriyor bence. XXI. yüzyılda bunların yaşandığına inanamıyorum. Aklını kullanarak 
uzayda yol alabilen insanın günümüzde savaşları önleyecek yolu bulamaması beni çok şaşırtıyor. Her gün 
ekranlarda  gördüğümüz  çatışmalar  sizi  de  rahatsız  etmiyor  mu?  Kuşkusuz  etmeli…  Aklımızı  ve 
gücümüzü bilim, sanat ve insani değerleri geliştirmeye daha çok vermiş olsak belki de bu kadar savaş 
yaşanmazdı. Nitekim Cumhuriyet öncesi tarihimize baktığımda; üzgünüm, ama bazı savaşlardaki önemli 
zaferlerimiz dışında fazla övünecek eserlerimiz, buluşlarımız olmamış gibi. En muhteşem dönem olan 
Kanunî döneminde bile acaba hangi keşfi yapmışız, neleri icat etmişiz? Sonraki dönemlerimizde, tüm 
dünyada kabul görmüş kaç tane bilimsel kitap yazmışız? Neyin patentini almışız? Buna ben çok iç açıcı bir yanıt veremiyorum ne yazık ki. Şanlı tarihimizdeki başarılarımız sadece kazanılan savaşlardan ibaret 
olmamalı. Bilim, sanat, spor ve teknoloji gibi önemli alanlarda tarihe not düşecek daha çok başarıya 
ihtiyacımız olduğuna eminim. Cumhuriyet ve Atatürk ile bu yola girdiğimize ve her türlü aksaklığa 
rağmen bu yolda ilerlediğimize inanıyorum. Bu nedenle, iyisi mi ben o kadar eskiye değil, Atatürk’ün 
dönemine gideyim… 
  Modern Türkiye’nin kuruluşuna tanıklık etmek müthiş bir deneyim olurdu benim için. Hem 
Atatürk’le karşılaşıp sohbet eder hem de bugünkü ülke ve dünya sorunlarına ilişkin bilgi verip onun 
önerilerini alırdım. Barışı sağlamak ve insanlara daha faydalı olmak umuduyla yapmak isterdim bunu. 
Çünkü kalkınma barış ortamında olur, savaş ortamında değil. Hemşire Clair’in geçmiş zamana yaptığı ilk 
yolculuğunda, kendini bulduğu o ilkel ortamda, mesleki bilgisini kullanarak mucizeler yaratması ve sonra 
günümüze  dönerek  doktor  olup  tekrar  geçmişe  dönmesi  ve  sevdiklerini  tedavi  etmesi  gibi  ben  de 
hastalanan Atatürk’e ilaç vermek isterdim. Belki sağlığına kavuşurdu da dünya tarihinin akışını biraz 
olsun barış yönünde değiştirebilirdim böylece… 
  Bütün bunlar güzel, ama birden endişelenmeye başladım. Sanırım geçmişe yolculuk çok da iyi bir 
fikir değil. Çünkü hangi devirde yaşarsak yaşayalım zorluklar ve güzellikler hep birlikte var olacaktır. 
Bugünün  sorunlarından  kaçıp  geçmişe  sığınmak  istemediğim  gibi  bugünkü  teknolojilerden  de  uzak 
kalmak  istemiyorum.  Her  şeyin  çok  karanlık  göründüğü  dönemlerde  bile  mutlaka  insanın  yüzünü 
güldürecek olaylar vardır diye düşünüyorum. Aynı şekilde, çok mutlu dönemler de can sıkıcı ve üzücü 
olayları  içlerinde  barındırır  bence.  Örnek  vermek  gerekirse;  Mondros  Ateşkes  Antlaşması  gibi  bir 
hüzünden Cumhuriyet, modern bir ulus ve devlet doğdu… Öyleyse günümüze odaklanıp barış ve huzur 
için daha çok kafa yormamız daha doğru olur bence. Değiştiremeyeceğimiz geçmişle ilgili hayaller 
kurmaktansa etki edebileceğimiz geleceği biçimlendirmek daha mantıklı olur görüşündeyim. Hem bence 
insanlık ve bu Dünya hâlâ varsa yine de barış savaşa üstün gelmiş demektir. Bazen ben de geçmişteki 
güzelliklere kavuşmak veya geçmişteki yanlışları doğrularıyla değiştirmek arzusunu kalbimde hissetsem 
de her an akıp gitmekte olan zamandaki yolculuğumuzun yönünün hep geleceğe doğru olduğu gerçeği 
sanırım hiç değişmeyecektir. Beni duydun mu Claire? 
 
 
Hikmet Çağan Şahintürk 
 
Baki 1 
Yağmur Baki      
21102595 
TURK 102- 11 
Ahmet Kaya 
09.12.2014        
Son Durak 
  Ön yargı… İnsanların bakış açılarını kısıtlayan durum. Ön yargılarımızdan 
kurtulmamız gerekmiyor mu artık? Zenci ve iri olduğu için bir insan her türlü suçu işleyebilir 
mi? İki küçük kıza tecavüz ettiği ve öldürdüğü düşünülen fakat karanlıktan korkan bir zenci ve 
iri olan adam. Hani bir durum vardır ve insanlar der ki; ben gerçek olanı gördüm, kendi 
gözlerime mi yoksa sana mı inanacağım diye. Bu şekilde küçük düşünmek kötü olmaktan 
başka bir şey değildir. Ya senin gördüğün şey gerçek değilse, ya gözlerin yanılıyorsa 
nereden bilebilirsin ki? Asıl önemli olan görünenin altında bilinmeyeni görebilmektir. Birinin 
nasıl biri olduğunu bilmeden, onun gerçek düşüncelerini umursamadan yargılamak, 
suçlamak ve ölüme sürüklemek çok kolaydır.  Stephen King’in aynı adlı romanından 
uyarlanan ve yönetmeni Frank Darabont, “Yeşil Yol” 1999 yapımı olan filmde, insanlara 
birçok duygu yoğunluğunu yaşatmıştır. Ölüm, hastalık, iyilik ve kötülük konularını insanların 
içine işleyen bir biçimde gözler önüne sermiştir. Bu hikâye, görevi hapishanedeki idama 
mahkûm edilmiş suçluları son yolculuklarına uğurlamak olan Paul Edgecomb’un ve suçsuz 
olduğu halde idam mahkûmu olan John Coffey arasında geçmektedir. 
Yeşil yol… İdam mahkûmlarının son yolculuğu olarak görülen işte o; hapishane yolu! 
Ölüm, her insanın elbet bir gün yaşayacağı bir durumdur. Fakat insanın ölüm tarihini, saatini 
ve ne şekilde öleceğini bilmesi çok farklı bir durum olsa gerek. Öyle bir ortam düşünün ki 
suçluların ölümünü izlemeye gelen seyircilerle dolu ve içinde kocaman bir elektrikli 
sandalyenin bulunduğu, idam cezasına çarptırılmış kişilerin acımasızca cezalandırıldığı bir 
oda. Ölüm yavaş yavaş yaklaşır onlar için. Yalnızca birkaç dakika sürecek ve beyinlerinden başlayarak tüm vücutlarına elektrik verilecektir. Söylenilen tek bir söz vardır o sırada; o bir 
katil, o kötü ve suçlu bir insan. Bu yüzden onlara göre, acımasızca ölmeyi hak ediyordurlar. 
Peki, gerçekten hiç suçu olmayan ve sadece iyilik yapmaya çalışırken, yanlış anlaşılan bir 
insanın o sandalyeye oturması kararını veren insanlar kötü ve suçlu olmuyorlar mı? İşte bu 
noktada insanlar karşılarındaki insanları dinlemeyi denemeli, önyargılı olmamalı ve sadece 
gördüklerini zannettikleri olayın ne anlama geldiğini bilmeden inanmamalıdırlar. Filmde, John 
Coffey; işlediği inanılan bir suç yüzünden idam edilmeye mahkûm edilmiş biridir. Olağanüstü 
bir güce sahip, çevresinde bulunan rahatsız insanların sağlığına kavuşması için yardım 
ediyor ve gücünü bu yönde kullanıyordur. Ayrıca iri bedenine rağmen çok büyük, yumuşak 
sadece sevgi barındıran bir kalbe sahiptir. Herkes onu acımasız bir katil olarak görür ama 
aslında acımasız olan kendileridir. Karanlıktan korkan ve sürekli ağlayan bir insan nasıl iki 
küçük kıza zarar verebilir ki? Yanlış bir anlama insanın ölümüne bile neden olabilir. Bu olay 
günümüzde bile olabiliyor. Suçsuz olduğu halde hapishane de yatan birçok insan var. 
İnsanlar, sadece kendi bildiklerine inanıyorlar. Başkalarının nasıl olduğu, ne düşündüğü hiç 
önemli bile değil. Gerçekleri görmek, görmeyi istemek çok önemli iyi bir insan olabilmek için. 
Çünkü suçsuz insanlara inanmadığımız ve gerçekleri görmeye çalışmadığımız zamanlarda 
onları kaybetmeye devam edeceğiz. Bu filmde en çok etkilendiğim yer Coffey’nin “lütfen 
ışıkları kapatma karanlıktan korkuyorum patron” dediği yerdi. Keşke toplumumuzda her suçlu 
onun gibi iyi bir insan olabilse. Bu yüzden, böyle iyi insanları kaybetmemeliyiz ve onları tekrar 
topluma kazandırmalıyız.  
İnsanların hayatları boyunca yaşadıkları iyi ve kötü şeyler vardır. Bu şeyler bizi takip 
eder ve bizimle beraber geleceğimize ta ki bugüne kadar gelir. Şimdi nasıl biriyiz iyi mi kötü 
mü? İyi insan olmak çok da kolay değildir. İyi insan, önyargılarından arınmış, insanları 
dinleyen ve onları direk suçlu olarak görmeyen kişidir. İnsanları direk yargılamak yerine, 
onları anlamak ve dinlemek gerekmektedir. “Yeşil Yol” işte bu noktada bize birçok mesaj 
vermektedir. Filmde çok fazla etkileyici sahne vardır ve başından sonuna kadar 
duygulandıran bir filmdir.   
 
İçimizdeki Tanrıçalar 
 
     Oldum olası kitap okumayı severim. Kitapların beni dünyanın farklı yerlerine götürüp bir tur 
attırdığını, bana farklı insanları ve hayatları, yaşamın benim görmediğim taraflarını anlattığını 
düşünmüşümdür hep. Aynı zamanda kendimi aramayı da severim kitaplarda. Karakterlerin 
kişiliklerinden, söylediklerine, giyimlerine kadar her şeylerinde kendimi ararım. Ece 
Temelkuran’ın Düğümlere Üfleyen Kadınlar’ını okuduğumdaysa satırların arasında sadece 
kendimi değil tüm kadınları buldum. Temelkuran öyle güçlü anlatmış ki bizi, her sayfada 
kendimi tekrar tekrar bularak kitabı tamamladım. 
 
     Küçümsendiğimiz, ötekileştirildiğimiz, objeleştirildiğimiz, yerimizin genellikle erkekler 
tarafından belirlendiği, onlar tarafından sınırlarımızın çizildiği bu dünyada kadın olmak ne zor ve 
meşakkatli bir iş oysaki. Hakkımız olanı bile bir lütufmuş gibi alıyoruz. ‘‘El âlem ne der’’ diye 
düşünüp her gün mahalle baskısına maruz kalıyoruz. Zor iş kadın olmak, çok zor. Her birimiz en 
az bir kere demişizdir belki de keşke erkek olsaydım diye. Kadınlığımızdan utandığımızdan 
değil, canımızdan bezdirdiklerinden. Ve bu sadece erkeklerin yapmış olduğu bir şey değil, tüm 
suç onlarda değil. En kötüsü de kadının kadına yaptığı baskı. Hatırlıyorum da lisemdeki aşırı 
muhafazakâr müdür yardımcısı dizlerimde olan okul eteğimi görüp ‘‘eğer başına bir şey gelirse 
nedenini başka yerde arama’’ gibi bir söz söyleyip tüylerimi diken diken etmişti. Böyle bir söz 16 
yaşındaki bir kıza nasıl bu kadar rahat söylenir inanamamıştım. Oysa beni en iyi onun anlaması 
gerekirdi, o da bir kadın. Biz kadınlar beraber çekiyoruz sineye tüm yaşananları. Bize laf atılıyor 
sokaklarda, biz ikinci sınıf insan muamelesi görüyoruz, birbirimizi en iyi biz anlıyoruz. 
Hemcinsim bile böyle kolay bir şekilde yargıladıktan sonra insan oturup iki kere düşünüyor. Ne 
zaman kadınlar kurtulacak bütün bunlardan? Ne zaman gerçekten eşit olacağız diğerleriyle?  
 
     Erkeklerin baskısına ise hepimiz alıştık artık. Ne acı böyle bir şeye alışabilmemiz. Sessiz 
kalmayı aşıladılar bize, susmayı. Oysa hak ettiğimizden çok az bile kötü davranıldığında HAYIR 
diyebilmemiz lazım. Dünyadaki sınırlarımızı kendimiz belirlememiz gerekiyor eğer onlara izin 
verecek olursak kaybolacağız çünkü. Birçok dinde, millette kutsal sayılan anneler, ‘‘Cennet annelerin ayakları altındadır’’ denen anneler ve tüm müstakbel anneler boyunduruk altında 
yaşamaya mahkûm kalacak sesimiz çıkmazsa çünkü. Oysa Temelkuran’ın dediği gibi her kadının 
içinde bir tanrıça var, mucizeler yaratmayı bekleyen. Bir kadın sevdikleri için dünyayla 
savaşacak kadar güçlüdür. Bir kadının aşil topuğu ise sevdiklerinden gelen darbelerdir. Aksi 
takdirde içimizdeki tanrıçayı kimse yenemez. O güçlü, fedakâr, sevgi dolu kadınlar hapsediyorlar 
tanrıçalarını. Soluyor kadının çiçekleri, gençlikleri, güzel tebessümleri kadına dayatılanlar 
yüzünden. Milyonlarca kadın katlediliyor dünyada durmadan, hepimizin içindeki tanrıçayı tek tek 
avlayıp öldürüyorlar. Boş bir kabuktan ibaret kalıyoruz günden güne, eksiliyoruz. Tek çaremiz 
var o da bu tavra izin vermemek. Gerek erkeklerin baskısına, gerek diğer kadınların baskısına 
susmamamız gerekiyor. Biz bu tavrı sineye çektikçe, yaptıklarının doğru olduğunu düşünüyorlar 
çünkü. Böyle gördüler, böyle büyüdüler, böyle eğitildiler çünkü. Bunu değiştirmek bizim 
elimizde. İçimizdeki tanrıçayı yaşatmak adına HAYIR demek sadece bizim elimizde. 
 
      Yazımı çok sevdiğim ve hayatımda uygulayacağıma söz verdiğim bir alıntıyla bitiriyorum. 
“Bir: Asla yapmadığınız bir şey için özür dilemeyin. İki: Kendinizi gereğinden fazla açıklamaya 
çalışmayın. Üç: Asla başarılarınızı hafife almayın. Dört: Hiçbir zaman lafa 'Yanlış düşünüyor 
olabilirim ama...'diye başlamayın. Beş: İstemediğiniz sorulara asla cevap vermeyin. Altı: Hayır 
demekten kaçınmayın. Yedinci kuralı ise kendiniz koyacaksınız. Bu her tanrıçanın hakkıdır.” 
 
Kaynak: Ece Temelkuran – Düğümlere Üfleyen Kadınlar 
 
Serra Çetin 
 
İnsanlık Dramı 
 
   Başrolleri Kurtlar Vadisi dizisi oyuncularından oluşan Kurtlar Vadisi Filistin 2010 yılında Raci 
Şaşmaz tarafından çekilmiştir. Kendinden önce çekilmiş olan Kurtlar Vadisi Irak gibi yüksek bütçeye 
sahiptir. Filistin ile İsrail arasındaki savaşı konu alan film savaş sırasında Filistin halkının çektiği hüznü ve 
sıkıntıyı açıkça gözler önüne seriyor. Kurtlar Vadisi’nin film serilerini bir sosyal sorumluluk projesi olarak 
da tanımlayabiliriz. Kurtlar Vadisi Filistin insanların vicdanına dokunmayı ve savaşın getirdiği vahşeti 
göstermeyi amaç edinmiştir.   
Ülkemizi derinden etkilemiş olan Mavi Marmara olayı ile başlamıştır film. İnsan hakları savunucusu 
olduğunu iddia eden ülkelerden hiç biri Filistin halkına yardım eli uzatmaya cesaret edememiştir. Fakat 
Türkiye Cumhuriyeti’nden İnsanı Yardım Vakfı aracılığıyla Filistin halkına yardım etmeyi amaçlayan bir 
kafile yola çıkmıştır. Olay kafilenin şehit edilmesi ile sonuçlanmıştır. Filistin’e yardım etmekten aciz olan 
ülkeler Mavi Marmara olayında da acizliğini sürdürmüştür. Film bu insan katliamına sebep olan komutanı 
öldürmeyi planlayan özel ekibimizin serüvenine odaklanmıştır. Özellikle 2000 yılından sonra büyük 
gelişim gösteren film sektörünün en yeni olanakları kullanılarak çekilmiştir film. Filmin ilk sahnesinden 
son sahnesine kadar bu kalite göze çarpmaktadır. Önceki Kurtlar Vadisi filmlerine kıyasla film 
müziklerinde ve görsel kalitede yüksek derecede bir artış olduğu aşikâr.   
   İsrail Devletinin gerek dini gerek politik sebeplerden dolayı var olmakla ilgili korkuları artmıştır. 
Kendilerine vaat edildiğini düşündükleri bölgelerdeki Arap nüfusunun İsrail halkını istememesi bu işgalin 
ana nedeni olarak gösterilebilir. İnsan haklarını göz önünde bulundurmadan insanları hayvanlardan daha 
aşağılık varlıklar olarak görmeleri de dünya genelinde hep tepki çeken bir husus olmuştur. Ne var ki 
kapitalist gücü elinde bulunduran bir güce karşı ne yapabilirsiniz ki… Dünya genelinde yardım seferberliği 
ilan edilmesi gerekirken ne Müslüman ülkeler ne de komşu ülkelerinden yardım alamamıştır Filistin. 
Dünyanın bu acı işgale sessiz kalışı kabul edilecek bir durum değildir ve bu olay insanlığın çıkarları 
doğrultusunda ne kadar ileri gidebileceğini göstermektedir. Mavi Marmara’daki insanlarımızın da şehit 
edilmesi ve bu olaya Türkiye Cumhuriyeti dâhil hiçbir ülkenin ses çıkaramaması da ayrıca düşünmemiz 
gereken başka bir noktadır. Mavi Marmara’daki kafile şehit olacağını bilerek bu yolculuğa çıkmışlardı 
fakat “bir mumun yanması binlercesine umut ışığı yakar” düşüncesi hâkimdi. Bu olay kısa süreli bir paniğe 
yol açsa da, yeteri kadar çok insan kitlesini etkileyememiştir.  
  
   İsrail Devletinin çocuk, kadın veya erkek ayırmadan Filistin halkına zulüm etmesi ancak 
kendilerine dönecek bir zulümdür. Koşullar ne kadar zor olsa da Filistin halkı direnişini sürdürmüştür. 
2014 yılında tekrar Filistin ve İsrail arasında çatışmalar olmuştur. Bombalanan Filistin halkı hâlâ direnişini 
sürdürmektedir. Mısır’ın Filistin’e açılan yardım tünellerini kapatmasına rağmen boynunu eğmemiştir. Bu 
köklü direnişe rağmen dünya genelinde hâla Filistin halkına yardım eli uzatan bir ülke olmamıştır. Yardım 
eli bulamayınca ellerini birbirine kenetleyen Filistin halkı haklı davasında bir gün aydınlıklara elbet 
çıkacaktır.  
     Savaşların dünya üzerindeki vahşeti artırdığı açıktır. Ayrıca insanların katledilmesi hukuk ve hak 
düzenlerini altüst etmektedir. Zulüm gören de zarar görüyor, zulmeden de zarar görüyor, çocuklar 
öldürülüyor hatta hapishanelere atılıyor. Uluslararası insan hakları ve uluslararası hukuk düzeni bu kadar 
ileri seviyedeyken bu kadar çok yıkıma neden olan savaşlar neden çıkıyor ya da bu savaşlara neden engel 
olmak için hiç adım atılmıyor?  Anlaşılması gerçekten güç ve insanların üstünde çokça düşünmesi gereken 
sorulardır.    
  
  
  
Taha Alli  
21302489 
Türkçe 101-48  
Vincent  van Gogh’u  “Yıldızlı Geceler”de Yaşatmak... 
26.09.2014 / Side İnaç 
 
Bugün aldığım bu defter, görür görmez  beni bundan 
üç yıl öncesine, 2011 yılının haziran ayına götürdü. 
İlk yurt dışı deneyimimi yaşadığım o yaz, sürprizlerle 
ve bir o kadar da tesadüflerle doluydu. Tüm bu 
deneyimlerime ev sahipliği yapan ülke ise dünyanın 
en ünlü ve en çok beğenilen sanatçılarından biri olan 
Van Gogh’un doğup büyüdüğü Hollanda’dan başka 
bir yer değil. İşte benim Vincent van Gogh ile gerçek 
anlamda tanışmam o yaz gerçekleşti.  
Doğduğu yer,  insana yaşanmışlıklarını katar; böyle 
büyütür, şekillendirir insanın hayatını. İnsan da öyle 
bir canlıdır ki; başarılarını, eserlerini, yarattığı her 
şeyini kısacası tüm kimliğini bırakır onu bugünkü 
insan yapan yere.  Vincent, belki de o uçsuz bucaksız 
lale bahçelerinde tanıştığı renklerle güneşi sarıya, 
gökyüzünü maviye boyadığı ilk resimlerini çizerken ileride “Van Gogh” imzasıyla çocukluğunu geçirdiği 
yerin gururu olacağından habersizdi. 
Hollanda’ya gittiğimde okulda öğrenilen, kitaplardan veya internetten okunanların aslında ne kadar 
eksik kaldığını fark ettim. Öğrendiğimiz her şeyin ne kadar yüzeysel olduğunu gördüm. Van Gogh’un 
doğduğu yerin Hollanda olduğunu elbet biliyordum ama ben bu gezide fark ettim ki sadece bir isim 
olarak değil; bir coğrafya olarak Hollanda, Van Gogh’a bir hayat sunmuş, onu lale bahçelerinde 
büyütmüş. Bu gibi detaylar, bana onun hayatını derinlemesine inceleme fırsatı sundu.  Hakkında 
duyduklarımdan, okuduklarımdan çok farklı bir Van Gogh’la tanıştığımda, her şeyin yerinde ve 
tamamen doğru, detaylı bir şekilde öğrenilmesi gerektiğini anladım. Doğrusunu söylemek gerekirse, 
Vincent van Gogh’un her yaşıyla, her eseriyle ve her bakış açısıyla tanıştım; en önemlisi de onu her 
açıdan anlamaya çalıştım. Amsterdam’ın merkezinde yer alan “Van Gogh Müzesi”, dikkat çeken 
mimarisiyle birlikte ünlü ressamın hiç keşfetmediğim sözleriyle, eserleriyle kısacası hayatına dair tüm 
detaylarla beni buluşturarak ilk girdiğim andan itibaren büyüledi. Müzenin bu büyülü havası koskoca 
bir günümü sıkılmadan orada geçirmem için yeterli oldu.  
 Vincent  van Gogh’u  “Yıldızlı Geceler”de Yaşatmak... 
26.09.2014 / Side İnaç 
 
 
Müzede geçirdiğim bu büyüleyici günün akşamında arkadaşlarımla birlikte film izlemeye karar verdik. 
Seçtikleri film, Woody Allen’ın yazıp yönettiği  “Paris’te Gece Yarısı” adlı filmdi. Filmin afişini görene 
kadar Paris’te geçen sıradan bir romantik komedi olduğunu düşünmüştüm. Afişi gördükten sonra, bu 
filmin sıradan bir film olamayacağını anladım. Afişteki arka plan, birkaç saat önce müzede gezerken 
Van Gogh’un en çok beğendiğim tablosu olan “Yıldızlı Geceler”di. Müzede bu tabloyu ilk 
gördüğümde, karamsar olduğum zamanları düşündüm.  İçim sıkıldığında hep gökyüzüne baktığımı ve 
yıldızların ışıltısının bana hep umut verdiğini düşündüm. İşte bu tablo, gördüğüm an içimdeki umudu 
canlandırmaya yetmişti. Sonra Van Gogh’u düşündüm, bu tabloyu nasıl bir bağlamda, nasıl bir 
psikolojiyle yaptığını merak ediyordum. Açıklamasını okuduğumda, bu manzaranın Van Gogh’un 
Paris’te kaldığı hastanede, odasından görünen manzara olduğunu öğrendim. O zaman tabloya 
baktığımda hissettiklerimin, Van Gogh’un duygularıyla benzer olduğunu anladım. İnsan bazen olduğu 
yerden, etrafındakilerden hatta kendinden bile kaçmak ister. Ben o an ilk defa, kendimden yıllar önce, 
bambaşka topraklarda yaşamış bir insanla aramdaki mesafelerin kapandığını hissettim. Aynı duyguları 
hissedebilmenin, ortak şeyler paylaşabilmenin zamanın ve mekanın ötesinde bir eylem olduğunu o 
gün anladım.  Bu afişi gördükten sonra, filmi büyük bir merakla izledim. Filmin hissettirdikleri, bir 
anlamda tablonun bende uyandırdığı duygularla benzerdi.  Evlenmek üzere olan bir çiftin Paris’e 
gitmesini ve orada başlarına gelen olayları anlatan film, izleyenleri zamanda geriye götürerek 
Hemingway, Salvador Dali gibi ünlü isimlerle tanıştırıyor. Ana karakterin sarhoş bir halde Paris’te 
kaybolması ve ünlü isimlerle birlikte zamanda yolculuğa başlaması, günümüze geçememesi bana 
tablodaki döngüyü hatırlattı, gökyüzündeki yıldızların döngüsü... Hastane odasının penceresinden 
gördüğü manzarayı yansıtan Van Gogh’un bu tablosunun, bitmek bilmeyen, geri dönüşü olmayan bir 
geceyi yansıtmak için bu filmin afişine seçilmiş olabileceğini düşündüm. Van Gogh’la geçen koca bir 
günün ardından bu filmi de izlemek, her şeyi daha da pekiştirdi. Ben artık biliyordum ki; ne zaman 
umutsuzluğa kapılsam ‘gökyüzündeki yıldızlar’, bana umut vermek için ışıldayacaklar. 
 
Evin Kutlay 
 
Bil ama Yap da  
Çok bilen çok mu yanılır yoksa eninde sonunda yanılmaktan, yanlış çıkmaktan korktuğu için 
hiç mi risk almaz? Ne hissettiğini ve nasıl hissettiğini bilen birisi nasıl olur da bir şey, gerçekten de bir 
şey her şey olabilir bu, yapmadan durabilir veya yapmadığını bilerek yaşayabilir? Ama gerçekten de 
günlük hayatımızda da bu böyle, en bilgililer sadece biliyor ve tabi ki bilme ve farkında olmak çok 
önemli erdemler fakat somut bir harekette veya var olan durumu daha iyiye götürme çabasında 
olmadıktan sonra bilmeyle cahilliğin pek bir farkı yok aslında. 
  Bence bu bilme yapma ikilemin en güzel altını çizen eser Lois Lowry’nın The Giver’ı çünkü her 
ne kadar aktarıcı, bence ona böyle seslenmek en doğrusu, anılara ve gerçek duygulara sahip olsa da 
onları sadece bir sonraki vasisi Jonas’a geçiriyor. Düşünün bazen neler olabileceğini bilmek sizin de 
cesaretinizi kırmaz mı, o başlangıç vuruşunu yapmaktan alıkoymaz mı sizi? Beni koyar, hatta bazen 
veya çoğunlukla “keşkelerimin” ana kaynağını yapmayı arzu edip de kafamdaki sorular ve zihnimden 
hesapladığım onlarca potansiyel kötü sonuçlar sebebiyle yapmadıklarım oluşturur. Bu durum bence 
sadece benim için geçerli değil, sonuçta yadsınamayacak “cahil cesareti” diye bir şey var. Peki, bu 
durum neden böyle? Bence cevap basit ama uygulayabiliyor muyum o tamamıyla ayrı bir sorunsal, 
muhtemelen hepimiz bir şeyi yapıp yapmamaya karar verirken “En kötü ne olabilir ki?” sorusunu 
kendimize  soruyoruz.  İşte  farklılıklar  burada  ortaya  çıkıyor  cesur  azınlık  genelde  bu  soruyu 
geçiştirirken sözde bilgili ve farkında çoğunluk ise başkalarının tecrübelerinden, filmlerden kısaca her 
türlü kaynaktan öğrendiği felaket senaryolarını aklına getiriyor. Ama aslında bizim özellikle şu an, ne 
yaptığını bilen cahillere ihtiyacımız var. Neden mi? Çünkü şu an öyle zorlu ve akıl almaz zamanlar 
geçiriyoruz ki en cesurlar bilgi, akıl ve sağduyu sahibi olmadan sokaklara fırlamaya dünden razı olan 
cahiller. Yalnız burada entelektüeller cahillerin pervasızlığını suçlamakla kabahatlerinden bu kadar 
kolaylıkla sıyrılamazlar çünkü bir şey yapmayıp kenardan “cıklamak” aslında en büyük suç. Bence bu 
durdum şöyle işliyor: Daha bilgisiz olanlar yani kaybedecek şeyi az olup onları riske etmeyi göze 
alanlar inandıkları şey uğruna risk almaktan çekinmiyorlar. Cıklayan bilgililer ise kendilerine çok değer 
verdikleri için böyle bir riski almaya tenezzül etmiyorlar. Ama belki de bilgili olmalarının temel nedeni 
kendilerine verdikleri değerdir.  Doğru bildiklerin uğruna savaşmayacaksan ansiklopedilerce bilgiye 
zihninde en sahipliği yapmanın anlamı nedir? Tribündeki seyirci olmanın ne gereği var, önemli olan 
sahaya çıkıp oyununu kendi bildiğin doğrularına göre oynamak bütün mesele. Tabii ki söylemek 
gerçeğe uygulamaktan çok daha kolay. O zaman bir yerden başlamak lazım, peki nerden? Bence ilk 
olarak, başkalarının tecrübelerini harfi harfiyen uygulamaktan vazgeçilmeli, yok işte “O böyle dedi 
sonra  ona  şöyle  yaptılar”  gibi  cümlelere  kulaklar  tıkanmalı,  “O  oysa  ben  de  benim  ve  benim 
doğrularım, benim bilgilerim ve benim yöntemlerim farklı, bu nedenle sonuçta farklı olacak.” cevabı 
verilmeli. Diyelim ki bir riske girdin ve doğru olduğuna inandığın şeyi yaptın ve sonuç sana önceden 
olacağını söyledikleri şekilde gerçekleşti, o zaman sen yine de kazançlısın çünkü en azından çaba 
gösterdin. Bence cahil yani bilgisiz olanla, bilgili ama yapmayan arasında pek bir fark yok çünkü 
eninde sonunda bilgili olan da “hayat cahili” oluyor.  
    Sadece bilip susmak ya da var olan durumu onaylamamak bence iki yüzlülüktür çünkü sen 
elinde  belki  de  en  değerli  araç  olan  “bilgiyi”  elinde  bulunduruyorsun  ama  sadece  onu 
bulunduruyorsun. Dünyayı daha iyi bir yer yapmak için kullanılmadıkça bilmek sadece nefes alan 
ansiklopedi olmaktır bence ve onun için zaten internet var. Bilgi paylaşıldıkça çoğalır ama en önemlisi 
harekete kazandırıldıkça yaşamın ayrılmaz bir parçası olur. Sadece “aktarmak” yetmez, risk alıp ellini 
de kirletmek lazım çünkü hiçbir sanat eseri sanatçısının elleri kirlenmeden oluşmaz.  
 
Mehmet Selim Özcan 
 
O İş Bende Olmamalı 
 
  Bugün salı ve şu an kütüphanedeyim. Her zaman olduğu gibi işlerimi son güne hatta 
son saatlere bırakmanın vermiş olduğu sıkıntı var üzerimde. Zamanımı düzgün kullanamıyor 
olabilirim. Ya da zamanımı yapmak istediğim şeylere ayırdığımdan yapmak zorunda olduğum 
yükümlülüklerime vakit kalmıyor da olabilir. İstediğim gibi yaşamaya çalışmamın beni zor 
durumda bıraktığının da farkındayım. Peki, böyle yaşamaya devam edecek miyim? 
Muhtemelen. Pişman olacak mıyım? Kesinlikle. 
 
  Zorunluluklarım yüzünden üzerimde saçma bir baskı hissediyorum. Haz etmediğim 
olaylara ayak uydurmaya çalışmaktan yoruldum. Gereksiz sorumluluklardan daraldım. En 
mutlu anlarımda gelecekte yaşayacağım olası zorlukları ve zorunlulukları düşünmekten de 
nefret ediyorum. Hayatımı kontrol eden tek etkenin benim tercihlerim olmasını istiyorum. 
İsteklerim olmuyor ve ben gitgide farklılaşıyorum. Peki, bu farklılık bana zarar veriyor mu? 
Çok. Bu gidişatı durdurabilecek miyim? Sanmıyorum. 
 
  Farklılaşmama bağlı olarak belli bir haftalık rutinim var. Kendim kurmadığım, 
yapmak istemediğim işlerimin hepsini zorla yaptığım bir rutin. Şu an o rutinin en zorlu ve 
sıkıcı günündeyim. Yazmak istemediğim bir yazıyı, yazmak istemediğim bir üslup ve konuyla 
yazıyorum. Nasıl yazmam gerektiği hakkında oturup düşünmek için vaktim vardı. Ama 
dediğim gibi, yapmak istediklerim arasında oturup düşünmek yoktu. Ne yazık ki yazdığım 
yazıda kitabın içeriğinden bahsetme zorunluluğum var. Kitap, iki apartman sitesinin 
birbirleriyle yaptığı gereksiz münakaşaları anlatan ve sırf para kazanmak için üzerinde hiç 
düşünülmeden yazılmış anlamsız bir yapıt. Kısacası okuyan her insana zaman kaybı. 
Genellikle başladığım kitapları yarıda bırakmadığımdan bu kitabı da bitirme zorunluluğu 
hissettim ve bitirdikten sonra aklımda tek düşünce vardı: Bu kitap Türkçe ödevi için uygun bir 
kitap değil. Bu düşünce biraz canımı sıktı. Gereksiz bir kitap okumuştum ve kitap, ödeve 
konu edebileceğim herhangi bir orijinallik taşımıyordu. Başka bir kitap daha okuyabilirdim. 
Hatta kitap bile değil, bir film seçip filmin içinde geçen evrensel temayı klişelerle doldurup 
anlatabilirdim. Fakat sonra kitabın başlığının garip bir şekilde ilgimi çektiğini fark ettim. O 
yüzden şu an okuduğum kitabın sadece başlığından yola çıkarak içimi dökmeye çalışıyorum. 
Biraz daha bahsedersem hissettiğim şeylerden, rahatlayacağıma inanıyorum. Rahatlık bana 
başarı sağlayacak mı? Hayır. Başarı bana rahatlık sağlayacak mı? Umarım. 
 
Rutinlerim belki değişir. Benim asıl gelecek için de hedeflerim, planlarım var. Ama 
canımı sıkan şey, bu hedef ve planlarıma ulaşmak için ilerlemem gereken yolun kendim 
tarafından çizilmemiş olması. Tabii ki kendi yolumu çizebileceğim hedefler belirlemek de 
benim elimdeydi. Yapmadım. Yapamadım daha doğrusu. Çizeceğim yolun mükemmel 
olmaması ihtimalinden korktum. Seçimlerimi yaparken kendime yeterince güvenmiyorum 
belki de. Şimdi de göze alamadığım kararların sonuçlarından yakınıyorum. Sanki 
zorunluluklarımı başkası bana dayatmış gibi. Farkındayım böyle bir dayatma olmadığının. 
Kendim seçtim onları. Bir bakıma yine kendim çizdim yolumu. Tabii çizdiğim yol başka 
insanların çizdiği yolla birleşen ufak bir patika gibiydi ve başka insanların yolları benim 
yollarım, onların istekleri benim zorunluluklarım haline geldi. Yol düzgün bir yere varacak 
gibi mi? Evet. Yoldan sapmak istiyor muyum? Hem de nasıl!  
 
    
 
Başka bir yola sapmak da riskli aslında. Çünkü genel olarak hazır olmadığım 
değişikliklerin bana duygusal ve fiziksel acı verdiğini düşünüyorum. Bu yüzden en ufak 
sürprizlerden bile, iyi kötü fark etmez, hoşlanmam. Yapmak istemediğim bir iş bile olsa, 
önceden durumdan haberdar olup kendimi hazırlamak isterim. Büyük ihtimalle bu isteğim 
hayatta gerçekleşmeyen isteklerimden en büyük ve en acı olanı. Çünkü kontrolümde olmayan 
çok şey yaşadım ve gerçekleşmesine mani olamadığım bu olaylar beni çok yıprattı. 
Yıprandığımı belli ediyor muyum? Asla. Yıprandığımı anlayan var mı? Bilmiyorum.            
     
Bir zorunlu olarak yaptığım işi daha bitirmek üzereyim. Yazının ilk hali böyle değildi 
tabii. Bazı kısımları değiştirmek zorundaydım çünkü kendimi anlatırken aşırıya kaçıp, 
yazdığım yazının belirli kriterlere göre değerlendirileceğini unutmuşum. Yine de keyif 
almadım desem yalan olur. Yazarken kendimle alakalı çok şey öğrendim. Şimdi önemli olan, 
öğrendiğim bilgiler ışığında nasıl bir hayat sürdüreceğim.  İstemediğim işlerin beni 
değiştirmesine izin verecek miyim? Zorunluluklarımdan kaçmak istemeyi sürdürecek miyim? 
Tercihlerimin getirdiği sonuçlardan yakınmayı bırakıp, daha düzgün tercihler yapmaya 
uğraşacak mıyım? Sürekli başıma gelen sürprizlere alışmaya çalışacak mıyım? Bu soruların 
cevabını dürüstçe verebilecek miyim?        
 
       
 
 Mustafa ASLANBAY                                                      
                                                        Mutluluk İçin Unutmak 
Duygusal travmalar yaratabilecek olaylar yaşadığından beyin anomalisi olan bir adam 
düşünün. Bahsettiğimiz bu adam tıpta “Blunted Affect” olarak tabir edilen hastalığa sahip. Gündelik 
hayatı herkes gibi fakat adamın eksik duyguları var. Yani bütün insanlarda bulunan ego, dostluk, aşk, 
pişmanlık, öfke, kıskançlık, nefret gibi duygulardan yoksun. Olası yaşanabilecek kötü durumlar için 
beyin duygulara kapatılmış. Aslında yaşanan olayları travmatik düzeye ulaştıran hastanın beynidir. 
Her insanın olaylardan etkilenme derecesi farklıdır. Hasta birey ise istemsizce beynine uyum sağlar. 
Tuhaf geliyor kulağa. Böyle biri olabilir mi ki dediğinizi duyar gibiyim. Aslında bu adam yaşadığı 
travmalardan dolayı duygularına ket vurmak zorunda kalmıştır. Her şeyi hissediyor fakat manevi 
anlamda hiçbir şey hissetmiyor. Duygusal küntlük yaşıyor diyebiliriz. Bir nevi duyarsızlaşma ya da 
çevreye yetersiz tepki verme durumudur. Çevrede olan bitene “Ben zaten hissetmiyorum” gözüyle 
bakar. 
 Herkesin yaşadığı duygusal çöküntüler olmuştur. Bu çöküntüler akıl sağlığı normal olan bir 
bireyde duygulara ket vurma boyutuna ulaşmaz. Normal birey çöküntüyü en az hasarla atlatmaya 
çalışır. Hastalığa sahip olan bireyse duyguları unutarak acıların dineceğini zanneder. Onun için mutlu 
olabilmenin tek yolu unutmayı başarabilmektir. Yok sayılan şeyler kişiye acı vermeyecekmiş gibi 
unutabildiği kadar mutlu sayar kendini. Ondandır ki duyguları eksik yaşar. Unutmak bu birey için bir 
kurtuluştur ancak sistemsel olarak gerçekleştiğinden kendini duygusal dünyada kaybeder. Karmaşık 
gibi gözükse de durum unutmaktan ibaret. 
   Travmanın boyutuna göre değişen bir kayıtsızlık vardır hastada. Özellikle aşka bağlı olan 
travmalar çok güçlüdür. Duygusal dengenin bozulmasındaki en önemli faktör olduğu 
düşünülmektedir. Karşılık bulamayan aşklar, yaşanamayan aşklar, yarım kalan aşklar... İnsanoğlunun 
kolay atlatamadığı çöküntülerdir. Mutluluğu doruklarda yaşama hevesinde olan insan, aşkı 
mutluluğun nirvanası zanneder. Oysa aşk, zannedilenin aksine mutluluğu kursakta bırakır. İnsan aşkla 
sağlayacağı mutluluğa hep geç kalır. Bu geç kalınmışlık cereyanda bırakır kişiyi. Acısı unutulmaz hale 
gelir. Tabi kimin için unutulmaz? Bahsettiğimiz adam için değil tabi ki. Adamımız unutarak mutluluğa 
ulaşıyor. Unuttuğu kadar var sayıyor kendini. Gerçekten mutluluğa ulaşıp ulaşmadığı, yöntemin 
doğruluğu fikrimce tartışmaya açık değil. Ne de olsa psikiyatrik bir rahatsızlık söz konusu. Sadece tüm 
bunlar aklıma şu soruyu getiriyor; hasta unutmaya çalıştığını da unutabiliyor mu? Bu soru kafamı 
kurcalamaya devam ederken size en az aşk travmaları kadar bahsetmekten zevk aldığım çocukluk 
travmalarından bahsedeceğim. 
Çocukluk travmaları duyarsızlaşmada ciddi bir pay sahibi. Çocukken yaşananlar hiç silinmez 
akıllardan. Henüz yeni yeni hayatı anlamlandırmaya çalışan gözlerin gördükleri, ileride neler 
yaşanacağının fragmanı gibidir. İlk gösteriminden itibaren kurgusuyla hayretlere düşürecek filmin 
fragmanı... Çocuk, ani duygu değişimlerine bebeklikten alışkındır. Fakat anlamaya başladığı hayatta 
ani değişim istemez. Yıpratan duygu değişimlerine yer yoktur küçük dünyasında. Olmamalıdır da. 
Olması durumu anomaliyi tetikler. Nihayetinde çocuk duyguların en temizini yaşar. Onun körpe 
yüreğinde açılacak yara duygularının saflığını etkiler. Kimi zaman saflığını etkilemekle kalmayıp 
travmalara yol açar. 
   Tüm bunlar elde edemediği hayalleri olan birinin ya da çocukluğunu duygu değişimlerinde 
boğularak geçirmiş birinin portresini çizer akıllara. Ressam siz değilsiniz. Ressam portrenin sahibi. 
Herkes kendi portresinin ressamı. Akıllara çizilen portrenizden siz sorumlusunuz. Asla bu demek 
değildir ki insan kötü deneyimlerinin tek sorumlusudur. Sadece ortaya çıkan sonuç kişinin ta 
kendisidir. Sonuç olarak bu hastalığı anlamak ve çözmek için bir roman yazmak gerekebilir. İyi 
kaynaklar incelendiğinde güzel veriler toplanacağına eminim. Psikolojik yönleri dışında insana kendini 
hatırlatan yanları olduğundan hem bir araştırma konusu hem de yaşamdan bir parça aslında. 
Yusuf DÜZEN 
 
 
Bağımlılık mı? 
    Bu yazımda sizlere bağımlılıktan söz etmek istiyorum. Daha doğrusu bağımlı bir arkadaşım 
hakkında konuşacağım. Bağımlılık neymiş bir bakayım dedi. Bağımlılık, bir nesneye, kişiye ya 
da bir varlığa duyulan önlenemez istektir yazıyor Vikipedide. Peki gerçekten önlenemez mi? 
Kime göre önlenemez? Bana göre bir kişi eğer bağımlıysa biraz da olsa farkındadır bu 
bağımlılığının. Ama bundan vazgeçmek istemez belki de. Belki de başkalarının onun bağımlısı 
olduğunu düşündüğü şey onu mutlu eden tek şeydir, kim bilir? Onun hayattaki bazı 
şeylerden kaçış şeklidir o bağımlılık olarak adlandırılan olay. Bu bağımlılıklar, alkol, sigara, 
kumar, oyun, yemek, seks, alışveriş ve benzeri olgular olabilir. Ama bazen bu bağımlılık daha 
fazlası olabilir ve can sıkabilir. Mesela oda arkadaşım Serkan’dan bahsedeyim. Serkan bir CTIS 
öğrencisi. Kendisi sabah on birde uyuyup akşam beşte kalkıp bir bağımlılığın artık yazılımla 
vücut bulmuş hali olan LOL oyununu saatlerce bıkmadan oynuyor ve hatta onunla ilgili 
videolar, yayınlar izliyor. Yemek ve uyku düzeni bozuk değil çünkü yok! Sabahlıyor, 
uyumuyor, yemek yemiyor azimle oynuyor. Ve bağımlı olmadığını iddia ediyor. Geçen 
günlerde bırakma kararı aldı ve sadece otuz saat dayanabildi. Görseniz otuz saat onun için 
aslında çok büyük bir başarı. Günde en az on iki saatini bu oyuna ayırıyor, hatta uyumadığı ve 
derste olmadığı her dakikayı desek daha doğru olur. Onu bir kota canavarı olarak 
adlandırabiliriz. Bir ülkenin internet verilerini tek başına değiştiren bir insan kendisi. 
    Serkan’ı aslında Çin’e yollamak lazım. Mesela Çin’de gençlerin bilgisayar başında günde 3 
saatten fazla zaman harcamamaları için düzenlemeler yapılıyor. Çünkü kabaca on milyon 
bağımlı genç olduğu söyleniyor.Nüfusu on milyon olmayan ülkeler var! Ama Serkan bir 
haftada Çin’de ortalama bir şehrin genç nüfusunun bilgisayar başındaki maksimum zaman 
geçirme hakkını tek başına kullanıyor! Aynı zamanda interneti sömürerek  Bilkent’in 
muhteşem internetinden yüksek hızda faydalanmamızı da önlüyor. Artık hareketleri, 
konuşması ve hatta bakışları farklılaşmaya başladı. Ödev yapacağım dediğinde ilk başta 
hayrete düştük ama baktığımızda oyun oynarken arada bir de ödev kağıtlarına bakıyordu. Bu 
adamla nasıl koca bir yıl geçirilebilir ki? Diğer oda arkadaşımız Sümer bu sene ilk defa yurtta 
kalıyor. O da Serkan’la aynı bölümde ama o Serkan’dan farklı. Şu an Sümer, Serkan’a İngilizce 
dil bilgisi anlatmaya gitti ve Serkan oyun oynuyor. Durum içler acısı. Sadece üç hafta oldu 
ama tüm yurt Serkan’a acımaya başladık. Yanına muhabbet etmeye gidip insan olduğunu 
hatırlatmaya çalışıyoruz ama bizi tersleyip oyun oynadığını ve rahatsız etmemizi istemediğini 
söylüyor. Çaya çıkalım diyoruz izdivaç programında sınıyor kendini. Bağımlılığı insani bağlar 
kurmasını, onları geliştirmesini önlüyor. Hatta bu oyun yüzden sevgilisinden ayrılmış ve hiç 
pişman değil. Oyun aşkının bir eşten daha önce geldiğini savunuyor ve bu konuda oldukça 
ciddi. Psikolojik destek alması gerektiğini, hayatın bu kadar da bir metre karede geçmeyeceğini anlatmaya çalışıyoruz. Ama biz bunları anlatırken hâlâ ekrana bakıyor ve 
söylediklerimize en ufak bir tepki bile vermiyor. Dışarı çıkmaya hatta tuvalete gitmeye 
eriniyor. Tuvalete adeta ışık hızında gidip geliyor. Onu bu oyuna bağlayan şey ne olabilir ki? 
Serkan sadece buz dağının görünen ufak bir parçası. Onun gibi ne kadar yardım eli bekleyen, 
kendini hayattan soyutlamış insan var acaba? 
    İnsanın bazen hayattan kaçmak, insanlardan uzaklaşmak, farklı şeyler yapmak istemesi 
normaldir. Ama neden ruhunu bir alete satar? Neden körü körüne ona bağlanır. Tüm 
bunların cevabı Serkan’da olabilir ama bizimle konuşmadığı için bilmiyoruz…   
Berkay Erkan 
SORGULUYOR MUYUZ? 
        Neden güveniyorum, neden umut ediyorum,  neden seviyorum neden 
ağlıyorum… Peki, neye inanıyorum, daha önemlisi neden inanıyorum? İnsanın ayırt 
edici özelliği aklıdır, dolayısıyla sorgulama yeteneğidir. Bu yüzden ısrarla, bir kalıba 
sokmaya çalıştığımız tüm o düşünce topluluklarımızı önce beyin süzgeçlerimizden 
geçirmeye davet ediyorum hepimizi. 
        Dinleri dogmatik kurallar bütünü olarak göstermeye çalışan tüm bakış açılarını 
ezip geçerek sorgulamaya en çok ihtiyaç duyulan asıl alanın inançlarımız olduğunu 
önümüze koymak istiyorum. Ancak bu şekilde zihinlerimizi sürekli soru soran bir 
çocuk gibi açık tutabileceğimizi ummalıyız. Önce inanç kavramı nedir sorusunu 
soralım o zaman. Eyüp Erdoğan’a göre, “inanç, nesnel olarak yeterli kanıtlara sahip 
olmayan bir anlatıyı öznel olarak yeterli bulmaktır”(İnanç Uykusu, 2016, 21). Yani 
somut bir heykel yok elimizde; marifet kanıtlar olmadan delillerin peşinde iz sürerek 
hakikati aramakta öyle görünüyor ki. Benim tanımıma göre ise inanç, her öznenin 
yaşamının o anına kadarki birikimleri,  izlenimleri, deneyimleri ile kalıtsal birtakım 
özelliklerinin bir araya gelmesi ile şekillenen çok yönlü bir kavram. Bu tanımda ise 
öyle bir özellik var ki beyinlerimizi sorgulamaya açmamızın gerekliliğini gözler 
önüne seriyor: izlenimler. Nasıl yani izlenimler? Platon’un mağara metaforunu 
hatırlayalım. Mağaradaki insanlar gerçekliklerin sadece gölgelerini görebiliyorlar. Biz 
de yetişme sürecinde bir mağarada yetiştiysek düşüncelerimiz o mağaranın bizlere 
sunabileceği kadar kısıtlıdır işte. Bu bağlamda, neden-sonuç zinciriyle sağlam bir 
şekilde güverteye bağlanmamış, yalnızca adeta bir gelenek gibi aşılanmış davranışlar 
maalesef kişinin inancının temellenmesinde negatif bir rol oynuyor. Çünkü bu 
davranış kalıpları ileride kafa karışıklıklarına ve pişmanlıklara yol açabiliyor. Bunun 
yerine ise her taşı üst üste koyarken mantık çerçevesinde ilerlemek var. Kulağa çok 
daha akıllıca geliyor. 
        Bir birey dininin gereklerini yapıyorsa veya yapmıyorsa önce nedenini 
öğrenmeliyiz. Eğer inançlı bir birey değilse bunu nelere dayandırıyor ve gerçekten objektif kalabiliyor mu, yoksa en korkuncu, gözleri açık mı uyuyor? Öte yandan 
inanıyorsa, bir yola kendini adadığını düşünüyorsa bunun sebeplerini saf bir biçimde 
zihninde canlandırabiliyor mu? Ne olabilir olası olumsuz senaryolar? Sevapları 
toplayıp kumbarasına mı atacak? Yoksa yukarıda bir yerde olduğunu düşündüğü 
tanrısına iyi mi görünmeye çalışıyor? İslam dinindeki abdesti yakından incelemek 
istiyorum. Namazlardan önce abdest alınır. Sorguladık mı neden? Temizlik gibi 
görünüyor ama şunu hatırlatayım suyun olmadığı yerlerde kumu yüze kola sürerek 
teyemmüm denilen bir abdest çeşidi de var. Bilimsel olarak düşünüldüğünde vücuda 
sürülen bu su, kum maddeleri statik elektriği boşaltmaya yardımcı oluyor. Bu somut 
örnekte anlatmaya çalıştığım nokta bakış açımızı geniş tutabileceğimizden şüphemiz 
olmaması gerektiğidir. Genel olarak ise benim gözlemlerimce, değiştirilmemiş dinin 
gerekleri insanların ancak hakikati arayışlarında kolaylaştırıcı birtakım çalışmalardır. 
Bu çalışmalar bütünü-ibadet olarak da daraltılabilir- önerilerden ibarettir, zorlama 
değildir. İşte bu noktada şu farkı görmemiz gerekiyor: bu ibadetleri şekil olarak 
robotlar da papağanlar da yapabiliyorsa insanı ayırt eden bir özelliği olmalıdır. Tam 
burada devreye düşünmek yetisi giriyor. Beyinlerimizin bize sunduğu muhteşem 
sorgulama kabiliyetimiz bizi ileriye götürebilecek olan faktör olarak gün yüzüne 
çıkıyor. İnsan düşünüyor, ilişkilendiriyor, sonuç çıkarıyor, ders alıyor. 
        Tüm anlattıklarımızı toparlamak gerekirse, “İnanç Uykusu” nun verilmek istenen 
ve açıkçası tüm içtenliğimle katıldığımı söylemem gereken mesajı kitabın son 
satırlarında şöyle ifade edilmiş: “İyi olan ister doğal ister yapay olsun, ister halis ister 
tahrif edilmiş olsun bir dine neden inandığını ya da inanmadığını merak etmek ve 
anlamaya, öğrenmeye çalışmaktır”(155). 
                                                                               
                                                                                                
 
        
 
Mavi Limon ve Sorgulayan Çekirdekleri 
Kültürümüzde epey yer edinen o güzide satıcıların “Abicim, tanesi elli kuruş be ya, veriyim bi’ 
file?” sözleriyle özdeşleşen limonlarımızı bilirsiniz hepiniz. Ama bu limon biraz farklı, masmavi 
kabuğuyla sizi içten içe meraklandırıyor tabi. Ama ikiye bölüp derunisini görmeniz için de doğru 
cevaplamanız gereken bir sorusu var sizlere: “İçimin de dışım gibi mavi olduğunu iddia ediyorum, 
dediğimin doğruluğuna inanıyor musunuz?” İhtirasla limonun içini görmek isteyen bir birey 
olarak cevabınız ne olurdu? Kanaatimce insanların ekseriyeti bu soruya trajik bir şekilde evet 
cevabını verecektir ve bu şaşılası limonun içini görme şerefine maalesef erişemeyecektir. İçinde 
sorgulayan kıpır kıpır çekirdekler ihtiva eden limonumuz, kesilip çekirdeklerini dökme 
fedakârlığını yalnızca böyle bir önermeye hiçbir kanıt olmadığı için inanmayıp hayır diyenlere 
gösterecektir, aynı Bertnard Russell’ın “Sorgulayan Denemeler” kitabına daha ilk cümlesinden bu 
paradoksal gözüken doktrini kabul ederek başlamamız gerektiğini söylediği ve bunun 
günümüzün problemli dünya düzenine temelden bir değişim ve gelişim getireceği yönündeki 
uzlaşmacı tezlerini sunduğu gibi. 
Kitabı okumaya başladığınız gibi, hiç olmadığı kadar sorgulamaya kalkışmanız ve bunun 
sonucunda nöronlarınıza kadar hissettiğiniz huzur sizi sonbahar rüzgârındaki kızıl yapraklar 
eşliğinde bir yolculuğa çıkarıyor ve şimdiye kadar kapalı camlar ardından etrafa ilgisiz yaptığınız 
seyahatlerden farklı olarak yoldaki tüm duraklarda duran üstü açık bir arabada, politikadan dini 
inançlara, geçmiş deneyimlerden geleceğe yönelik tutarlılığı çok yüksek tahminlere kadar limon 
ekşisinin biraz da acımtırak olan birçok tonunu tatma imkânı sunuyor. Yolculuk boyunca da, aynı 
limonların sadece ılıman iklimlerde yetişmesi gibi, yazarın da tartışılan konulara Pyhrro’nun 
savunduğu abartılı kuşkuculuk yerine ılımlı ve tamamıyla tarafsız yaklaşımı sizi ütopik ve sadece 
hayalini kurabileceğiniz bir dünya kavramından soyutlayıp, bir an önce uygulamaya geçirmek 
istediğiniz ve etrafınızdaki insanlardan limonlara kadar tüm canlılara anlatma isteğiyle 
dolduğunuz fikirlere bürüyor ve içinize sığmayan bu fikir yığınının taşan kısmı gözlerinizdeki 
parıltıdan okunuyor. 
Belki de benim yetişme tarzım kitap hakkındaki görüşlerimin abartılı görünmesine sebep olmuş 
olabilir. Yanlış hatırlamıyorsam henüz iki veya üç yaşımdayken annemin bana yaratıcının çok 
büyük olduğunu söylemesi üzerine ona boyu iki metreden uzun olan komşumuz Uzun Ömer 
kadar büyük olup olmadığını sormam bir ihtimal bendeki limonun erkenden mavileşmeye başladığının ve çekirdeklerinin entropisindeki çabucak artma isteğinin göstergesidir. İnançları 
gündüz düşlerine benzeten bir yazarı dini, politik veya herhangi bir inancına sıkıca bağlı bir fert 
iki farklı şekilde değerlendirebilir, bu farklılık da sıkıca kelimesindeki ince ayrıntıda gizlidir. Eğer 
sıkıca kelimesi savunduğu şeyi bırakmama isteği ve kendini doğru yolda görme arzusu ise, bu 
kitapta geçen “gündüz düşleri” benzetmesi okurun kitabı elinden fırlatmasına bile sebep olabilir, 
bu gruptaki insanların limonları hep sarı kalacaktır ve belki de içi hiç açılmadığı için tadı başka 
üstün insanlar tarafından belirlenecek ve hep öyle kalacaktır. Buna mukabil eğer sıkıca kelimesi 
kişinin inancını sorgulamadaki sıklığını ve görüşlerinin kendine özgü olma konusundaki 
hassasiyeti belirtiyorsa yazarın bu benzetmesi onun inandığı şeyde bir kusuru keşfetmesine yol 
açsa bile inancını sorgulamasından dolayı elde edeceği kazanç bu olumsuzluktan kat be kat fazla 
olacaktır ve o şahsın limonunda kendine has yeni bir çekirdek oluşmasına ve bu nedenle de 
limonunun tadının değişmesine ve limon bahçelerindeki çeşitliliğin doğal olarak artmasına sebep 
olacaktır. Zaten beyaz rengi güzel kılan içinde çeşit çeşit tüm renkleri barındırması, dünyayı güzel 
kılanın da türlü türlü renk, dil, kültür ve yaşam tarzına sahip insanları barındırması değil midir? 
Daha hiç bahsetmediğim; yazarın Çin’e olan haklı hayranlığı, politikada aslında batı ülkelerdeki 
bağnazlığın ve fanatikliğin ummadığımız kadar çok olması, faydacılık ve milliyetçilik gibi 
kavramlarının göreceliliğinden dolayı tercih edilmemesi gerektiği, bilimin doğaya verdiği önem 
kadar insanın kendisine de değer vermesinin zorunluluğu gibi dikkat çeken hususlar; 
denemelerdeki tek renk ve genel geçer kalıplar yerine bizde yalnızca sarı değil, sarı ve mavi arası 
nihayetsiz tonda limoni fikir çeşitliliği oluşmasına imkân sağlıyor. Faydalanmamak ne 
haddimize… 
Fatih Serdar Sağlam 
21300972 
 
AYCAN  ERGİN 
Ekmek Karası Sevgi 
    “Kuşlar gibi uçmayı, balıklar gibi yüzmeyi öğrendik, ancak çok basit bir sanatı unuttuk: 
Kardeşçe yaşamayı…”(Martin Luther King)  Neydi kardeşçe yaşamak sahiden?.. Neydi 
kardeşlik? Neydi sevmek? Sorgusuz sualsiz... Karşılıksız ve baki... Neydi insanı insanca bağrına 
basmak? Hepsini unuttuk. Her şeyi yaktık yıktık, çürüttük de keşke diyorum keşke çocuklarımıza 
dokunmasaydık, zehrimizi bulaştırmasaydık onların gözleri sebepsizce gülen masum yüzlerine, 
karışmasaydık o masum çocuk sevgilerine, karışmasaydık kardeşliklerine. Yapamamış insanoğlu, 
onları da almış dipsiz karanlık kuyusuna... Ölmeye yüz tutmuş, gün sayar olmuş ağacın, dibinde 
ne var ne yoksa kurutuşu gibi yakmış kavurmuş. Ona muhtaç olan en zararsızı bile, melek 
yavruları bile, düşünmeden kurutmuş geçmiş. Dipsiz kuyusuna kendi gidemez, ölümün sessiz 
sonsuzluğuna yalnız varamaz olmuş. Çığlığıyla herkesi başına toplar onları da yanında götürür 
olmuş. Bu sıralar en çokta çocukları kurutmuş, çocukları çağırmış sessiz sonsuzluğuna, dipsiz 
karanlıklarla dolu kuyusuna. Ne yazık... Oysaki ne çok şey öğrenebilir insanoğlu bir çocuktan...  
Ne çok şey edinebilir ondan... Sevginin en masum hali gibi, kardeşliğin en güzel yanı, en doğru 
yolu gibi... Nasıl yaşanır kardeşçe? Nasıl sevilir? En güzel onlar gösterir! En güzel onlar 
hatırlatır! 
 
     Tuna Akçay ödüllü fotoğrafıyla adeta bunu kanıtlamak istemiş, susun demiş susun! Onlar 
konuşsun, onların masumluğu konuşsun, dünya sussun, insanoğlu sussun, sadece dinlesin bir kere 
olsun dinlemeyi, öğrenmeyi bilsin, sevgi nemenem bir şeydir tadına varsın demiş ve adeta bir 
kareyle dünyayı, anı susturup gözyaşlarına kutup yıldızı olmuş. Durmuş da nereden aklına 
gelmişse sormuş, dünyanın en güzel cevabını alacak olduğu soruyu sormuş; “Söyle bakalım, 
kardeşini ne kadar seviyorsun?” Ve cevap, insanın içini sarmaş dolaş bir sıcaklıkla doldurup 
taşırıveren, gözlerini sevginin masumluğuyla ıslatan bu kareye dönüşüvermiş. Çok da güzel, pek 
de ala olmuş.       Ekmeğin karasına bulanmış masumlukları... Ellerine bulaşmış, masumlukla bulanmış ekmeğin 
karası... Ama o  kararan elleri kadar kimse olamamış masum. O ekmekler ne kadar kararmışsa o 
kadar taşlaşmış insanoğlunun kalbi... O kadar sevemez olmuş kendinden başkasını. İsrail 
askerleri tarafından vurulan Gazzeli bebeği... Suriye'de IŞİD saldırılarında yıkılan binadan 
çıkarılan biraz daha şanlı olsa da bunu bize alabildiğine sorgulatacak diğer bir miniği... Herkesin 
çok çok iyi bildiği ve sözde içini dağlayan; ama bir daha hatırlama zahmetinde bile bulunmadığı, 
ülkesinde yaşanan amaçsız savaştan kaçıp kurtulma yarışında yenik düşen masum, küçücük, 
minik  bedenini yaşamın ve savaşın yorgunluğu; ölümün dinginliğiyle ege sahillerine kavuşturan 
Aylan Kurdi bebeği... Ve daha nicelerini... Sevemez olmuş insanoğlu! Sevmek nedir 
bilmediğinden, kardeşçe ve insanca nasıl yaşanır bilmediğinden onca masum melek olmuş. Her 
biri kendi cennetine kavuşmuş. Melekler azaldıkça da, bu dünya daha da çekilmez olmuş. Bu 
fotoğraf karesi bu kadar çirkinliğin arasındaki güzellileri anımsattı, gülümsetti, gözden akan 
yaşçıklara yol açıverdi. Dinlendirdi, durdurdu düşündürttü. Mutluluk, sevgi, dostluk ve kardeşlik,  
sıcacık bir ekmeğin lezzeti gibi hala dillere destan dedirtti. 
      Bir şey oldu sonra. Bu küçücük kareyi hayranlıkla süzerken cama konuvermiş küçük, yalnız 
kelebeği fark ettim. O camdaki kelebek olsaydım da yalnızlığımı onların sıcaklığıyla sarsaydım 
dedim içimden, bir damla düşüverdi gözümden. Benim de kardeşim var, var da uzaklarda biraz. 
Hem çok da iyi anlaşamıyoruz, öyle çok da sevmiyor gibi beni zaten. Ben mi? Ben çok 
seviyorum. Sevilmez mi can zaten, sevilmez mi ömürlük dost. Ama abla olmak; daha çok 
sevmek, daha az sevilmek demek olsa gerek. Olsun! Bu kadar çirkinlikler arasında sevilmek de 
güzel sevmekte. Ne kadar sevildiğinin ya da ne kadar sevdiğinin ne önemi var? Sevilmeden de 
sevebilsek, özde kardeş olmadan da kardeş olunabileceğini artık öğrensek yetmez mi? Bu iki 
masum minik gibi, ekmeğin karasına saklanmış masum sevgilerimiz olsa yetmez mi? Yeter de 
artar bile! 
 
Yararlanılan Kaynaklar 
Fotoğraf  
http://i.internethaber.com/images/gallery/7034/1.jpg 
 
UYKUMUN YANINA GİTMEK
Sabahıngene olmuş beşi.Ahbapolduğum karanlıkla muhabbetimizdebitti.Sessiz
sessizbirbirimizebakıyoruz. Sanki misafirlikte“ehadi kalkalım” kısmına gelinmiş deev
sahibi“dahakarpuz kesecektik”diyor.Kendileriyle muhabbetimizokadar iyi ki uyku
beni kıskanıpterk etti. Hergece aynı terane. Sanki gündüz dertleryokmuş gibi geceye de
derdi ben ekliyorum. Uyuyamıyorum. Saat oluyor bir,iki, üç,dört, beş.Karanlıktazaman
dahahızlı geçiyor.Aynı zamanda daha sessizve sakin.
Haftanınbir ya daiki günübarışıkolabiliyorum uykuyla. Kötübirilişkimizvarama
birbirimizden kopmamız imkansız.Uykunun önceden beni yenilediğini,dertlere karşı her
gece beni dahadirençli kıldığına inanıyordum. Sonrabaktım, geceleri dedertlenmeye
başlamışım. Sınavlar,hatunlar bana darbe vurdukçauykuma güvenim kalmadı.
Neredeydi oeski uyku? Hani hergece beni dertlerden kurtaran okoca yürekli sevgili?
Yediay önce bunabir silleçaktım. Ogünden beri ayrıyız.Gene dekıyamaz gizliden
okşar saçlarımı dabiranda bilincimikaybederim. Gözlerimi açtığımdasabah olur.
Gerçekten düzelmek istedim onunla. Psikiyatriste gittim. Sebebini sordu doğal olarak.
Sınavda birsoru birsorudurdeyip gece beşlere kadar çalıştığımgünler,YGS ve LYS’min
aradan aylar geçmesinerağmen imkansız vekomik denilecek seviyede kötügeçtiği
günler,planlarımındışına sapınca neyapacağımı bilemeyip detasa aradığım günler,
günler,günler.Bir seneoldu. 365gün.300günden fazlasının4-4.5 saat uykuyla, 100gün
civarının2-3 saat uykuyla geçtiğini söyleyebilirim.İnsanı okadar dakötüyapmasa dabir
yerden sonra, eninde sonundailginç birnoktaya geliyorsunuz.
İnternette araştırma yaparken az uyuyan bilim insanlarınınlistelendiği birsite
görmüştüm.YokSigmunt Freud dört saat uyurmuş da, yok DaVinci sabah namazından
sonrakahve çekirdeklerini sek içermiş de.Derdim içimden buadamlar nasıl yaşıyor.
Hayat nelere gebeymiş.Psikiyatristegitmeden önce, iki haftaboyunca günde 1.5-2 saat
uyku ileyaşadım.Vebuadamları bilimadamı yapan şeyi çözdüm. Oilginç noktaşuki,
gün24saat, ben uyuyorum 2saat, bu22saat nasıldoluyor?Az buzdeğil.Psikiyatriste
gitmesebebim banagünlükyaşamımda birsıkıntıçıkardığı için değildi üstüne üstlük.
Sanki7saat uyumuşgibi gayet dikkatli, güniçindeaktivitelerden yorulmayan biriydim.
22saat ne yapacaktım ben. Bunun için gittim. O bilim adamları yapacak şeyler buluyorlar.
Birşeylere çabalıyorlar.Benim iseoara derslerim yoğunlaşmamış,odadakilerle pek tanış
değiliz, birazyalnızım, yeni gelmişim üniversiteye. Ne yapabilirdim?Beni uykuya
barıştır dedim doktora. Eczanede satılan küçükpembeşekerleri uykuya hediye edersem
banadöneceğini söyledi .Pek severlermiş.Gerçekten deöyle oldu.
Fazlahediye vermeyeyim de ilerdebeklemesin dedim kendimce. Çıtayı fazla
yükseltirsem sürekli isterbuhuysuz dedim. Huyu kurusun. Geneküs bana. Bu sefer de
okulunve O’nunderdi bastıbana. Kıskandı dertleri, boynunu büktüvekoşarak uzaklaştı
gene.Amasorun bende. Farkındayım. Sorun ne mi?Onu daOnur Çalı anlatsın,ne güzel
demiş öyküsünde, “Şimdiye kadar yanlış yapmıştım. Uykuyu çağırmaya çalışmıştım.
Oysa yapmam gereken şey,uykumun yanınagitmekti.”(Çalı 87).
ccccccccccccccccccccccccccALINTILANMIŞKAYNAKLAR
Çalı,Onur.HumaKuşları.1.sted.İstanbul:AlakargaYayıncılık,2015.87.Print.
GÜZELLİKLER KIYISINDA  
Ay ne kadar da güzel bir şeysin sen. Gözlerimi alamıyorum senden. Ben böyle bir güzellik görmedim. 
Bayıldım resmen sana.  
Bir çocuk. Bir kız. Belki bir çiçek. Çok düşük ihtimal ama belki de bir köpek. Muhtemelen bunlardan 
birinden bahsettiğimi düşünüyorsunuz. Aklınızda ilk canlanan şey bunlardan biri değil mi? Mümkün 
mü başka bir şey olması? Bir araba? Yok canım canlı bir şeyden bahsediyorsunuz işte. Peki öyle olsun. 
Peki ya bir erkek? Ay erkeğe güzel denir mi yakışıklı derdiniz o zaman. Bir tişört olamaz mı mesela? Bir 
tişörte de bu kadar iltifat biraz fazla. 
Siz ne düşündünüz bilmiyorum ama ben bir taştan bahsediyordum. Hayır o takıcıların sattığı 
rengarenk olanlardan da değil, bildiğiniz her gün yolda geçerken rastladığınız, belki arada ayağınızla 
şöyle bir vurduğunuz ya da ''Off araba da amma sallandı ne taşlı yolmuş'' diye  feryat ettiğiniz ama 
güzellik kategorisinde düşünmeyi aklınıza bile getirmediğiniz taştan bahsediyorum. Garipsemeyin 
öyle. Herkesin ilk aklına gelecek ''güzelliklerin'' dışında bir şeye güzel demek suç mu? Hep herkes gibi 
düşünüp onların kabul ettiği doğruları mı benimsemeliyim. Çok yaygın bir inanış güzelliğin göreceli 
olduğu yönündedir. Güzellik göreceli deyince insanlar yalnızca güzelliğin kriterinin tartışılabilir olduğu 
algısına sahip. Aslında neye güzel demek istediğimizi de biz seçmeliyiz. Bir sandalye, bir köpekbalığı 
hatta bir havalandırma borusu bile biz istersek güzel olabilir. Bu algının olmayışının asıl nedeni 
güzelliğin yalnızca alışkanlıklardan ibaret olmasıdır bence. Eğer bir resim yerine bir pencereye güzel 
demeye alışmış olsaydık o zaman hep pencere sergilerine gidip hayran hayran pencereleri 
yorumluyor olurduk.  
Geçenlerde son yüzyılda değişen güzellik algısıyla ilgili bir video izledim. Videoda kadınların kıyafet ve 
yüz tiplerini değiştiriyorlardı. Videoyu hiç yadırgamadan izledim çünkü mutlak bir güzellik olduğu fikri 
benim de zihnime işlemişti. Daha sonra okuduğum ''Mucize (Palacio, 2012)'' isimli kitap bu konuyla 
ilgili bilinçaltımda oluşmuş olan tüm yapıları yıktı geçti. Hikaye aslında dış güzelliğin iç güzelliğin 
sınırlarını yıktığını göstermek  için yazılmış. August adında on bir yaşında herkesten farklı görünen bir 
çocuğun kendini toplumun güzellik algıları çerçevesinde çirkin kabul etmesi ve bu duruma alışmasıyla 
insanlara iç güzelliğin önemini keşfettirmesini anlatıyor ancak ben bu konuya farklı bir pencereden 
bakmayı tercih ediyorum. Bence toplumun on bir yaşındaki bir çocuğa böylesine sabit bir bakış açısı 
kazandırarak kendini toplumun fikirlerince bir yerlere yerleştirmesine neden olmak çocuğun 
perspektifini kısıtlamaktan başka bir işe yaramıyor. August'un ''çirkinliğini'' kabul edip iç güzelliğe 
inandırılması yerine kendi farklılığının güzelliğini fark etmesi gerektiği ve ana fikrin bunun temeline 
kurulmasının daha sağlam bir mesaj vereceği kanısındayım. Böylece güzellik kavramının doğru 
kullanılışının herkesin güzel kabul ettiğinden ziyade öznel bir değişkenliğe sahip olduğu gerçeği daha 
net bir biçimde aktarılmış olurdu. Sonuçta güzellik bu kadar sübjektif bir kavramken onu genel geçer 
algılarla kısıtlamak çok çelişkili değil mi sizce de? August bu durumu çok basit bir şekilde açıklamış:'' 
Benim sıradan olmamamın tek sebebi kimsenin beni öyle görmüyor oluşu'' 
August toplumun algısının ona bir değer biçtiğini bilse bile bunu kabulleniyor. Toplumun kendince 
oluşturduğu güzellik algısı ise aslında kusursuzlaştırma dürtüsünden geliyor. Bu nedenle kusursuzluk 
ve güzelliği aynı kefeye koyuyorlar ama farkında değiller ki bir şeyin güzelliğinin kriteri kusursuzluk 
değildir. Neyi güzel olarak değerlendireceğiniz yalnızca size kalmıştır. Alışkanlıkların veya başkalarının 
sizi yönlendirmesine izin vermeyin. Kendi güzelinizi kendiniz belirleyin. Kaynakça 
Palacio, R. (2012). Mucize. Londra: The Bodley Head. 
 
 
Merçe Kaan Olcay 21602289 
GEÇMİŞ YORGUN GÖZLER GELECEK HIZLA YAKLAŞAN 
SANİYE İBRESİ 
Hayatımızda hep üç farklı zaman dilimi olmuştur: geçmiş, gelecek ve şimdi. 
Her zaman endişemizin gelecek olduğunu düşünürüz; sonuçta nelerin olacağını ne 
tahmin edebiliriz ne de bilebiliriz. Ama ya bu yaşadığımız zaman dilimi hakkında 
neler hissediyoruz? Aslında şu an yaptığımız her davranış, aldığımız her karar bir 
şekilde geleceği etkilemez mi? O zaman bizim esas endişemiz şu yaşadığımız an 
olmalıdır, geçmişteki pişmanlıklarla gelecekteki umutları birleştiren bu bilinmez ve 
karışık an. Bu anın ne kadar içindeyiz peki? Bu anı yaşarsak mutlu olabilir miyiz 
yoksa geleceğe odaklanarak yaşamamız mı doğru? Yaşamımızdan her saniye bir 
anda gelecekten şimdiye dönüşüp aynı anda da geçmişteki bir anı haline gelirken, 
biz ne yapmalıyız? 
Kimi insanlar vardır, hayatı anı anına yaşar. Onlar üç zaman dilimine sahip 
değildir; her şey yaşadığı anda biter. Bu saniyeyi ne kadar eğlenceli yaşarsa o da o 
kadar tatmin olur hayatından. Bir şey denemek isterse dener, çünkü zaten şu an 
yapmazsa  ne  zaman  yapacak,  öyle  değil  mi?  Geçmişten  kalma  pişmanlıkları, 
gelecekle ilgili bir planları yoktur. Tıpkı zamanın aktığı bir nehir gibi nereye gittiğini 
bilmeden,  önüne  çıkan  her  engelin  üstesinden  aynı  şeyi  tekrarlayarak  aşmaya 
çalışarak ve sonunda nereye varacağını bilmeden akar. Aktığı yol önemli değildir, 
esas önemsediği şey akarken yaşadığı adrenalin, heyecan ve yoğun duygulardır. Bu 
kişiler sınıfın hazırcevap öğrencisi, partilerin aranan yüzü ve şehrin kalp kıranı olarak 
farklı hayatlarda ama aynı kişisel özelliklerle karşımıza çıkabilir. Hayat felsefesi “Şu 
an yap, sonra hatırla.” Olduğu için onlara o “sonra” asla gelmez; çünkü o sonranın 
arkasında gerçeklerin bulunduğunu bilir. Şu anın ardında bilinmezliğin uçurumunun 
dibine bakmaktan korkarlar aslında. Sonranın ardında alınması gereken kararlar, 
yerine getirilmesi gereken sözler ve mutlu edilmesi gereken insanlar vardır. Ama 
aslında  amaçları  yalnız  bir  kurt  gibi  kendi  efendileri  olmak  ve  kimseye  bağlı 
kalmadan  herkesin  hayatından  bir  yel  gibi  geçip  bir  şeklide  herkeste  bir  iz 
bırakmaktır. 
Öte yandan bunun tam tersine yaşayan insanlar da vardır. Geleciği şimdi gibi 
yaşayan, bilinmeze bağımlı insanlar. Bu kişiler için endişeler hep gelecek üzerine 
kuruludur. On yıl sonra nerede olacağı, gelecekte nerede okuyacağı, beş yıl sonra 
kendini nerede gördüğü soruları bu insanların en korktukları sorulardır. Her şey 
düzenli ve programlı olmalıdır; yaşanacak tüm olayların olabilecek tüm sonuçları, varılabilecek bütün yolları düşünemezlerse asla mutlu olamazlar ve düşüncelerini 
sürekli bu programı oluşturmak için harcayarak kendilerini yorarlar. Aslında bu 
insanlar da gelecekten korkmaktır, ama onlar geleceğin gerçeklik payından değil, 
geleceğin bilinememesinden korkarlar. Tıpkı düzen hastası insanlar gibi düzeni belli 
olmayan olaylar, böyle bir yaşam şekli onlar için dayanılmazdır. Bu yüzden bu kişiler 
tekdüze aynı hayatı yaşamı yaşamayı tercih ederken, anı yaşayanlar her günün farklı 
olduğu bir hayatla ancak mutlu olabilir. 
Her iki kişilik aslında birbirinden çok uzaktadır; ama eğer bu karakterle bağlı 
iki ayrı kişi karşılaşırsa çok güzel sonuçlar da ortaya çıkabilir. Anı yaşayan geleceği 
ve gerçekçiliği, geleceği yaşayan da şimdinin değerini anlayabilir. Şu an dökülen 
yaşlar  gelecekteki  olayların  mutlu  bir  habercisi  olabilir,  fakat  bunu  ne  a-şu  an 
yaşayan kişi görebilir ne de gelecekle ilgilenen bir diğeri. Biri şimdiki üzüntüye 
odaklanır, diğeri ise şu anın aslında geleceğe ne kadar etkisi olduğunu fark edebiliriz. 
Ama yan yana olamadıkları sürece bu olay gerçekleşemez, birbirlerini Ying ve yang 
gibi tamamlamaları lazımdır. 
Hayatı ne geçmişte bıraktığımız “keşke”ler ile ne gelecekte planladığımız 
“acaba”larla doldurmalıyız. Her ne kadar anın içinde bulunmak da önemli olsa da 
her şeyi ayarında ve gerektikçe yaşamalıdır. Sonuçta kimse biraz eğlenmeye hayır 
diyemez, ama önemli olan bu eğlencenin sonrasında varacağı yeri de bilmemiz 
lazım.  Kimse  son  durağının  nere  olduğunu  bilmediği  bir  yolculuğa  çıkmaz. 
Hayatımızda hep ”A “ noktasından “B” noktasına karşı bir yarış vardır, ama B 
noktasını göze alamadığımız sürece A noktasından da yola çıkamayız. Buna benzer 
şekilde sadece A noktasının çevresinde dolanan kişi de B noktasını hiçbir zaman 
bilemeden boş bir şekilde yaşam geçirir. Her zaman dilimi kendine has özelliklere 
sahiptir; bu yüzden sadece birine bel bağlayarak yaşamak bir hata olur. Hayatımızın 
her anı çok kıymetlidir; geçmiş hatırlatıcıdır, şimdi muhteşemdir ve gelecek doğacak 
güneşlerle doludur. Kayan her yıldız geçen yeni bir saniyedir ama bir kişi her anı 
kendinden emin olarak ve korkmayarak ancak sevebilir.  
http://wmuk.org/post/no-spectacular-now-was-not-directed-john-hughes 
Kaynakça 
Ponsoldt, James. Muhteşem Şimdi. 2013. 21 Laps Entertainment. Film. 
Kasideyi kim yazmalı? 
Açıkça söylemek gerekirse, gezi kitaplarını pek de sevmem.  Bir alanı kendin gezmek varken 
ikinci elden o keşif hissini yaşamaya çalışmak, 
çok güzel bir yemeği mikrodalgaya atıp aynı 
lezzeti vermesini beklemek gibi bir şey benim 
için. Atıyorum, Barselona’yı anlatan bir kitap 
olsun. Yazar La Rambla caddesini 
arşınlayıp, Sagrada Familia’ya kasideler 
yazıyor. Onun kelimelerinden Barcelona’nın 
ruhunu hissetmektense, o kasideleri yazanın 
kendisi olmasını kim istemez ki? Tabii 
söylemek lazım ki, hukukçular eğer bir şey için 
“kural olarak” derlerse, o kuralın kesinlikle bir 
veya birden çok istisnası vardır. Diyeceğim 
odur ki, Friedrich Schrader’in kaleminden çıkan az çok gezi kitabı sayılabilecek İstanbul da benim bu 
kuralıma bir istisna oldu. Kitap, büyük hayranlık duyduğum bir şehre bambaşka bir zamanın 
merceğinden bakıyordu, bu beni ne kadar çok etkilemiş olsa da, sanırım kitabın beni kendine bu 
kadar âşık etmesinin sebebi İstanbul’a duyduğum büyük hayranlığı tekrar tekrar körüklemesiydi.  
Ama düşünmeden de edemedim, neden bazı uzamlar bizim için özeldir ve onlara bu kadar 
bağlanırız? Eninde sonunda uzayda belli bir hacmi kaplayan bir kütle yani ama şimdi İstanbul’a ucuz 
bilet bulmak için çekilen çileler de az değil. 
Bağlanırız tabii İstanbul’a falan ama inkâr edilemeyecek bir gerçek var ki o da insanların mobil 
oluşudur. Bir kişi hayatına bir kıtada başlayıp, kıtaların tozunu aldıktan sonra kendisini çok farklı 
köşelerde bulabilir. Ama geçtiği her yerle, adımını attığı her toprak parçasıyla özdeşleşmez. Esasında 
toprak parçasıyla özdeşleşmez galiba ama o toprağın yetiştirdiği insanlara, yemeklere, kültüre 
bağlanır. Peki, o kültürü neden içselleştirir? Neden saçma sapan bir anda insanın canı çok belirli bir 
şekilde kokan bir yemeği ister mesela, hatta aşerir? Bu sorunun cevabı da anılarımızda gizli. Ya da en 
azından benim için öyle. Bir yerde benim duygu dünyamda ne kadar güzel bir iz bırakmışsa benim için 
o kadar bağlayıcı oluyor. Buna katılabilecek kişilerden biri de Virginia Woolf olurdu sanırım. Keza 
Woolf da on üç yaşına kadar gittiği yazlığı, anılarında hep daha az sıkıntılı daha güzel bir yer olarak 
kaldığından daha sonraları yazmak için tekrar gitmiş. Orası onun biraz daha güvenli hissettiği bir 
mekân olarak kalmış olmasa hayatında olan biten her şeyden kurtulmaya gitmezdi diye düşünüyor 
insan.  
Tabii Schrader kalemi bir başka soruyu daha kafalara üşüştürüyor. Kitabında İstanbul’un 
seneler önceki yerelleriyle sokakta ayaküstü yapılmış sohbetleri (belki de röportaj da denebilir) okudukça kültür olgusu hakkında 
da düşünmemek elde değil. O 
kadar farklıyız ki birbirimizden… 
Her şehir hatta her ilçe o kadar 
biricik, o kadar kendine has ki 
acaba gerçekten birbirimize bağlı 
olduğumuz daha geniş çaplı bir 
kültür var mı diye kuşku 
duymadan edemiyorum. Yani 
“Türk kültürü” deyince ne 
anlamak lazım acaba? Ege 
yöresinin birçoğu sarışın mavi 
gözlü vejetaryen olmaktan bir tık 
uzaktaki insanlarının 
oluşturduğu kültürden mi bahsediyoruz acaba yoksa İç Anadolu’nun bağrından kopmuş kara saçlı 
kara gözlü bir yerlere yetişmek için hep pek bir acelesi olan insanlardan mı? Ankara’da bile 
Çayyolu’nda oturan birinin “kültür” olarak yansıtacağı şey eminim ki Batıkent’te oturandan fersah 
fersah uzak olacaktır. O zaman ne kültüründen bahsediyoruz ki? Bir sürü farklı şiveyle konuştuğumuz 
ortak dilde belki de bizi birbirimize bağlayan. Tabii sadece bir resmi dil var ama onlarca başka dil de 
konuşulmuyor değil ülkede.  
Kitap okurken kafaya birbiri ardına doluşan küçük küçük sorular kadar eğlenceli bulmaca az 
vardır. Ama İstanbul konusuna dönmek gerekirse, belki de bu şehir için söylenmiş en güzel söz Yahya 
Kemal’den çıkmıştır. Bilirsiniz bu hikâyeyi elbet... Sormuşlar Yahya Kemal’e Ankara’nın en çok neyini 
seversiniz diye, cevap şahane: İstanbul’a dönmesini severim. 
Kaynakça  
SCHRADER, Friedrich, İstanbul: 100 Yıl Öncesine Bir Bakış, çev.: Kerem Çalışkan, Remzi Kitapevi,  
İstanbul, 2015  
BAK BİRİ DAHA KAYBOLDU, GÖRMEMEYE 
NİYETLİ GÖZLERİMİZİN ÖNÜNDE...
Athena'nın en büyük hatası 21.yüzyılda yaşayan bir 22. yüzyıl kadını olması ve bu gerçeği 
hiç gizlememesiydi...
Deidre ''Edda'' O'Neill
Varoluşumuzdan beri herşeyin kadından geldiğini bildiğimiz halde neden bütün filmlerde
Tanrı erkek karakter olarak gösterilir? Neden Tanrı denilince erkekmiş gibi düşünürüz? 
Ataerkil toplum yapısı yüzünden mi yoksa hayal gücümüzden mi? Erkek ırkına bu gücü 
kim
verdi? Kim erkeğin daha kudretli olduğunu beynimize yerleştirdi? Antik Yunanlar bile her 
şeyin Gaia adı verilen titandan geldiğini bilseler de , neden oğlu Zeus'a ibadet ederlerdi? 
Bilinmez...Fakat körü körüne inanılır! Aksini savunan ve güçlü kanıtları olan insanlar da antik 
çağlardan beri dışlanmış,''cadı-büyücü'' denmiş ve vahşice katledilmiştir.Tıpkı ''Portobello 
Cadısı'' olarak anılan Şirin Halil,namıdeğer '' Athena'' gibi..
Hayatını sevmeye ve sevginin gücüne adamış,karşılaştığı her türden zorluğa göğüs 
germiş ve bunları Tanrı'dan, ona göre ''Yüce Ana''dan, bir lütufmuş gibi kabul eden bir kadın
olarak karşımıza çıkıyor Athena.Yaptığı her işte başarılı olan,gerçekten tanıyan herkesin 
etkilenebileceği kusursuz güzellikte bir kadın...Yaşama amacını erken yaşlarda keşfeden ve
bu amaç için elinden gelen her şeyi yapan,bir yandan da tek gerçek aşkı oğlu için kendini 
paralayan bir kadın...
Dünyada binlerce yıldır değişmeyen tek bir şey olduğunu anlatıyor bu hikaye bize.Yobazlık!
Fakat bizler,yine de her şeyin değiştiğine bir şekilde kendimizi ikna ederiz.Ne de olsa kendine
yalan söyleyebilme becerisine sahip tek canlı varlık türü bizleriz! Yobazlık diyordum ; 
değişmemiş! Nedeni de sürü psikolojisi! Toplumumuz yüzyıllardır bize ne dayattıysa körü 
körüne inanmışız,araştırmak,dinlemek ve bildiklerimizin yanlış olduğununun söylenmesi
hayal kırıcı ve zor olduğundan ; sadece eskiden beri bildiğimizin doğruluğuna inanmayı 
seçmişiz.Bu uğurda canlar almışız.Dinsiz demişiz,cadı-büyücü demişiz,ama hiç 
dinlemeden.Sürgün etmişiz,öldürmüşüz.Bizim bu iflah olmaz yobazlığımız bizi daha da 
köreltmiş.Athena gibilerin dünyadan olamayacağını düşünmüşüz.Onun yüceliğini,bilgeliğini
görememişiz.İnsanlığa yardım edebilecek canlı-kanlı biri varken,biz ölülerden, hacılardan- 
hocalardan,azizelerden medet ummuşuz.Yardımını geri çevirmek bir yana dursun, bir de 
onun inanç özgürlüğü ve özel hayatını hatta yaşama hakkına bile saygı 
göstermemişiz,katletmeye hallenmişiz !
Peki kim bu Athena ? Romanya'da bir çingene tarafından yetimhane kapısına 
bırakılıp,Lübnan'lı ; politik olarak güçlü bir aile tarafından evlat edinilen bir kız ; 
çocukluğundan beri savaşın içinde büyümüş,hayatın birçok zorluğunu çok erken yaşta tatmış
bir yavrucak.Herkesten farklı olduğu için her zaman dikkat çeken büyüleyici bir genç kadın 
Athena ! Tanrının nitelikleri ve varoluşu hakkındaki gerçeği daha genç kızken öğrenen 
Athena,daha o yaşta ne yapması gerektiğini, dünyevi gerçeklik dışında, kendi manevi 
dünyasını nasıl yaratacağını görmüş ve birçok kişiyi bu konuda aydınlatmış 
birisidir.Dokunduğu her hayatta güzel izler bırakmış,insanlara kendileriyle ilgili gerçekleri ; 
içlerindeki gücü göstermiş bir kadındır.Peki,insanların Athena'yla derdi neydi ? Sadece yobazlıkları! Dünyadaki tek gerçekliğin 
sevgi olduğunu söylese de sadece nefretle karşılaşmış,anlattıklarının gerçekliği yadsınamaz 
olsa da dışlanmıştı Athena.Bizler ona bunu yaptık ! Ne kadar medeni olduğumuzu söylesek 
de,yobaz bizler! Onu görevinden,hayatının amacından zorla koparmışız biz! İnandığı herşeyi 
terk etmesine zorlamışız hunharca.. Eksik olmasınlar,başımızdaki din adamları tıpkı 
sahnesini paylaşmak istemeyen,yaşlandığı için ona duyulan ilginin azaldığını düşünen ve bu 
korkuyla yanıp tutuşan kart assolistler gibi, genç yetenekli ve gerçekten dindar bir kadının 
önünü kesmişler !
Bizler, birçok şeyi kolay kabul edemediğimiz gibi bizden ayrı da olsa yaşamasına izin 
vermiyoruz.Müdahale edip,zarar veriyoruz.Sırf inandığımız şeylerin doğruluğunun mantıklı bir
şekilde inkar edilmesine katlanamadığımız için...Yobaz geldik,yobaz gidiyoruz...
Alper Topcuoğlu
  YILDIZLARARASI YOLCULUĞUN PERDE ARKASI 
     Yıldızlararası(Interstellar), belki de bu yılın vizyona giren en etkileyici filmi olabilir. 
Sadece bilim kurgu hayranlarını değil, tüm sinema severleri üç saate yakın bir film süresi 
olmasına rağmen koltuklarına çivilemeye başardı. Bu kadar etkileyici ve popüler bir film 
hakkında yazmak yalnız bana zevkli gelmemiş olsa gerek ki, vizyona girdiği günden beri 
internet ortamı filmi anlatan yazılarla dolu. Kimisi filmde kullanılan bilimsel kavramların 
(solucan deliği, karadelik, Einstein’in izafiyet teorisi gibi) birebir fizikteki anlamlarıyla 
örtüştüğüne değinmiş hayranlıkla. Kimisi filmdeki duygusallıktan, aile bağlarından veya 
sevgiden etkilenmiş. Kimi yazılar ise filmin aslında havada kalan sorular içerdiğini, ucu açık 
bırakıldığını belirtip filmi eleştirmeyi seçmiş. Belki biraz kibirli bir söylem olacak ama ben 
bütün bu yorumlardan, film eleştirilerinden çok daha farklı ve gerçekçi bir açıdan filme 
bakacağım. 
     Bence film baştan sona kapitalizmin ve kapitalizmin sıcak yuvası olan Amerika’nın 
reklamını yapıyor. Hem de bunu o kadar etkili ve kusursuz bir yolla yapıyor ki, filmi izlerken 
farkına dahi varamıyoruz. Modern bilimin insanda uyandırdığı merakın, gelecekteki dünyanın 
bilinmezlerinin ya da bir baba ile kızının arasındaki duygusal ilişkinin ardına saklanan bu 
sessiz propaganda, birkaç adım uzaklaşıp tüm tabloya dikkatlice baktığınızda gözler önüne 
seriliyor. 
     Film aslında tam karşı tarafta yer alıyormuş gibi başlıyor. İnsanoğlunun aşırı tüketimi, 
doğayı hor kullanması, kaynaklarını acımasızca harcaması başına öyle bir sorun getirmiş ki 
artık yerküre bir sonraki nesle yaşam sunamayacak hâle gelmiş. İnsanlar tarlalarında sadece 
mısır yetiştirebiliyor. Hayat kalitesi bugün olduğundan çok daha kötü bir durumda. Bütün 
teknolojik lükslerimizden, akılllı telefonlarımızdan, son model arabalarımızdan vazgeçmek 
zorunda kalmışız. Tabî ki NASA’nın yaptığı uzay araştırmaları da çok fazla kaynak tükettiği 
için askıya alınmış. 
  Tam bugün yaptığımız hataların, aşırı tüketimin Dünya’mıza zarar verebilme 
potansiyeline sahip olduğunu düşünmeye başlamışken, ana karakterimiz bütün haşmetiyle 
film kurgusunda boy gösteriyor. İnsanoğlunun bilim ve teknolojiyle doğanın hatta evrenin 
oluşturduğu bütün zorlukların üstesinden gelebileceğine inanan eski bir astronot ve mühendis 
olan kahramanımız, film boyunca hırslı, biraz bencil, karar verirken oldukça materyalist ve 
faydacı düşünen, sürekli başarıyı ve gelişmeyi,ilerlemeyi savunan bir figür olarak 
kapitalizmin insanoğluna aşılamaya çalıştığı özellikleri birebir taşıyor. 
       “Beşinci boyuttan varlıklardan gelen yardım” fikriyle bize Tanrı kavramını sorgulatan 
film, bitime yakın bazı bilimsel gerçekliklerden faydalanarak, fiziğin cevap veremediği 
soruları da hayal gücüyle kurgulayarak aslında o varlıkların da etkisiz olduğu ve insanoğlunu 
kurtarmak için gelen yardım elinin de aslında yine insanoğlunun eseri olduğunu ilan ediyor. 
Yok olan Dünya’dan kaçmayı başaran insanlar yeni bir yaşam alanı kurmayı da başarıyor ve 
kaynakların tükenmesi, iklim değişiklikliği, aşırı tüketim gibi günümüzdeki endişelerin 
hiçbirinin insanoğluna mâni olamayacağı vurgulanıyor. 
   Filmde Dünya’dan sadece kilometrelerce uzak değil, aslında görelilik teorisine göre 
yıllarca da uzakta olan bir gezegene giden astronotların neden Amerika bayrağını indikleri 
tepeye diktikleri ise oldukça düşündürücü. Dünya yok olmak üzere iken ve insanoğlunun tek 
ve oldukça imkânsız gibi duran bir kurtuluş şansı varken, bir milletin ya da ülkenin kimliğini, 
sembolünü taşımaya devam etmek ne kadar doğru bir davranış? Tüm insanlığın kurtuluşu ya 
da tüm dünyanın yok oluşu gibi imalarda bulunan filmin tüm dünyayı Amerika olarak görüp 
tüm insanlığı da Amerika vatandaşları olarak algılaması da bir o kadar düşündürücü. 
  Söylemek istediklerim Yıldızlararası’nın kötü bir film olduğu ve izlenmesini tavsiye 
etmediğim demek değil. Gerçekten de son zamanlarda izlediğim ve beni heyecanlandıran 
ender filmlerden. Film, üstüne düşünebileceğiniz, merak edip araştırabileceğiniz, 
arkadaşlarınızla sohbetlerde bahsedebileceğiniz pek çok konu sunuyor. Tüm bunlara rağmen 
filmde yapılan kapitalizm ve Amerika reklamının da farkında olmak bir o kadar önemli bence.         
 
 
 
Elif Ilgın YAPICI 
21502094 
BİR YOLCULUĞUN HER ANINI YAŞAMAK 
İlk kez ailemle başka şehre gitmek için yola çıktığım günü unutamıyorum. Hızla akan 
yolu, ilk kez gördüğüm ve neden bizim yaşadığımız yerde böyle şeyler yok diye 
hayıflandığım altın sarısı bozkır manzaralarını, önce çok küçük bir parçası sonra bir anda 
büyüleyici biçimde bütünüyle ortaya çıkan uçsuz bucaksız düzlüklerin yarattığı hissi bugün 
gibi hatırlıyorum. Belki de çocukluğumda böylesine büyülendiğim için çok seviyorum 
yolculuğa çıkmayı. Bu nedenle Antonii Tabucchi’nin, Yolculuklar ve Öteki Yolculuklar 
kitabını büyük bir iştahla okudum. Onunla dünyayı gezerken, nihayet bu konuda beni anlayan 
birisi var diye düşündüm ve bu düşünce ile çocukluğumun saf duygularını bana yeniden 
yaşatan yazara derin bir hayranlık duydum. 
Özellikle kitabın adındaki yolculuk ayrımını ve bu ayrımın nedenlerini çok iyi 
bildiğimi düşünüyorum. Örneğin Kapadokya’ya iki kez gittim ve ikisinde de sanki ilk kez 
görmüş gibi büyülendim. İkinci gidişimde zerre azalmayan heyecanımın sebebi elbette o yerin 
muhteşemliğinden çok ilkinde farklı, ikincisinde farklı bir insan olmam ve gördüğüm 
manzaranın da buna göre değişkenlik göstermesiydi. Tabucchi, bunu fark ettiğini bildiğim tek 
insan oluşuyla beni çok etkiledi. 
Yolculukları ben de iki sürece ayırıyorum. İlki gideceğin yere varma, yani yol süreci. 
İkincisi ise hedefe ulaştığın ve vardığın yeri keşfetme süreci. Her ikisinden de büyük tat 
alıyorum. Yoldayken, o an, yolculuğa çıkmış olmamın bilgisi tuhaf bir biçimde mutlu ediyor 
beni. Yoldaki çizgilere bakmak, bozkır, deniz, uzun bitkiler, kısa bitkiler, göçmen kuşlar ve 
birçok şey... Tüm bunlar aslında düşüncelerimin arka fonu oluyorlar. Yanından geçtiğimiz 
traktörlerin, koca koca tarlaların içinde minicik görünen insanların düşüncelerime 
dokunduğunu hissediyorum. Kendimi orada hayal ediyorum, bir tarladayım ya da bir traktörün arkasında seyir halindeyim. Nasıl olurdu acaba? Böylece yol boyu, nereyi görsem 
orada olmaya heveslenerek, değişik hayallere dalarak ilerliyorum.  
Bunların yanı sıra, yolculuk sürecinin her anından keyif almak ve sizi o andan 
koparacak her türlü gerçekten uzak, hayata dair tüm kaygıları geride bırakmış olmak ferah bir 
duygu veriyor insana. Kaygılar yaşadığınız yerde kalmış, siz hepsini uyutup, yolculuğa 
çıkmışsınız gibi. Evden çıkarken epey birikmiş çöpleri atmayı ya da bir banka kartını 
unuttunuz diyelim, geri dönemeyeceğinizi biliyorsunuz ya, işte harikalık burada. Olan oldu 
rahatlığı. Çünkü ben çoktan gittim…  
Bir yere vardıktan sonraki süreçte de yine benzer duyguları yaşar insan. Eğer 
yolcuysanız, garip bir özgürlükle donanırsınız. Bugün hiçbir şey yapmadan denize bakacağım 
diyebilir ya da bütün gün yeni yerin sokaklarında keşfe çıkabilirsiniz. Size kalmış. Kimseye 
bir şey açıklama derdiniz yok. Yolcuyum ben dersiniz, ne istiyorsam onu yaparım! Bu 
duyguları derin şekilde yaşayabilmek için, Tabucchi’nin de belirttiği gibi, karın ağrısı gibi 
fiziksel sıkıntılardan arınmak, yol yorgunluğu üzerine duş almak gibi ihtiyaçların hepsini 
gidermek gerekir. Hemen, tüm sorunları ve ihtiyaçları, yanınızda taşıdığınız bavulla birlikte 
odaya bırakıp dışarıya çıkmalısınız. Artık gerçek anlamda özgürlüğü tatma vakti, kimse 
tutamaz sizi! 
Bir yolculuğun ne zaman biteceğine ise yolculuk devam ederken karar verilmesi 
gerektiğini düşünüyorum. Belli bir dönüş tarihi olduğunda hazda azalma yaşanması 
kaçınılmaz. Bu nedenle ne zaman dönmem gerektiğini bilsem de bilmezlikten gelmeye 
çalışırım. En uygun dönüş vakti, evi özlediğinizi fark ettiğiniz gündür. Ergenlikte ailemle 
çıktığım yolculuklarda zavallı annemle babamın başının etini az yemedim bu yüzden. “Odamı 
özledim, gitmek istiyorum!” Umarım bu cazgırlığımı sevimli bulmuşlardır. Uzun lafın kısası 
bir yolculuğun dönüşü de, diğer tüm aşamaları gibi önemlidir. Buna da dikkat ederim. 
Şimdiden geleceğimi görebiliyorum, yolculuk fikriyle yaşayacağım ben. Bir sigara molası gibi ihtiyaç hissedeceğim buna. Kim bilir, belki de Tabucchi’nin ruhunu hissedebilmek için, 
onun izlediği güzergâhı izlerim. Bunu düşünmek bile şimdiden heyecanlandırıyor beni… 
BENIM AKLIMDA 
 
  Bilkent Ortaokulu’nun Çok Amaçlı Salon’unda bir hafta süre ile açılan Enes’in Aklında 
sergisinin ardındaki Enes benim. 6 senedir resim dersime giren hocam ile beraber açmıştık. Yaptığım 
tüm tablo, heykel, ahşap oymalarının bir arada sergilendiği bir galeri açmak ve bu galeriyi sadece 
benim adıma yapmayı bana 6. sınıftan beri teklif ediyordu ama ben bir türlü zaman bulamıyordum ve 
hep geciktiriyordum her zaman yeni şeyler ekleyebileceğim düşüncesiyle. Tam da bu nedenden dolayı 
8. sınıfın sonunda açabilmiştik sergiyi. Okul müdürü birinci sınıftan sekizinci sınıfa kadar öğretmenler 
dahil herkesi Çok Amaçlı Salon’a davet etmişti. Ben açılışın akşam yapılacağını sandığım için öğlen 
teneffüsünde resim atölyesindeydim ve önlüğümle bir yağlı boya tablo üzerinde çalışıyordum. Hiç 
beklenmedik bir şekilde bir arkadaşım atölyenin kapısını açtı ve herkesin beni beklediğini söyledi. 
Ardından ben şaşkınlıkla önlüğümü bile çıkaramadan bir üst katta sağda olan Çok Amaçlı Salon’a 
koştum ve açılış konuşmasını ellerim boyalı bir şekilde resim önlüğü ile yaptım. Eğer planlasaydım bu 
kadar yerli yerine oturamazdı herhalde. 
  Her ne koşulda olursa olsun, insanın kendi sergisinin yani sadece kendinin eserlerinden 
oluşan bir açık sergisinin olmuş olması çok büyük bir ayrıcalık. İnsanlar genelde bu tür olaylara bir 
grubun parçası olarak katılırlar ama benimki bireysel olarak tüm yükünü benim sırtladığım bir olaydı 
ve bu nedenle benim ve ailem açısından çok özel bir dönemdi. Sürekli kendi sergimin başında 
oturuyordum ve insanlardan gelen soruları cevaplıyordum. Bu insanın egosunu okşayan bir durum. 
Onlarca insanın kendi vakitlerinden ayırıp sadece ve sadece senin emeğini incelemek için toplanması 
gerçekten de alışılmış bir durum değil. Bu önemseniyor olma duygusu her şeye bedeldir benim için. 
Çok sıradanmış gibi gözükse de bir şahsın emek harcadığı şeye başkalarının ilgi göstermesi çok sihirli 
bir durum. Bu ilgi gösterme eyleminin ilk aşamalarda bir yorum yapma veya eleştiri sunma tarzında 
olması gerekmiyor bile, sadece üç hafta uğraşıp yaptığım bir heykele birinin yakından bakması veya 
dokunması bile fazlasıyla yeterli oluyor bu duyguyu uyandırmak için.  
  Belki de bir mühendis olmamı sağlayan şey budur. Ortaya insanların ilgi gösterecekleri, fayda 
sağlayacakları, sevecekleri, vakit geçirecekleri ve kim bilir belki de hayatlarını emanet edecekleri bir 
ürün koyma gücüne sahip olmak. Sanat bölümlerini nedense hiç aklımın ucundan bile geçirmedim. 
Ömrümün sonuna kadar çıplak bir şekilde sanatla uğraşmak ve kendimi bu konuda geliştirmek bana 
çok uzak gelen bir durum. Bana göre, sanat bir araç olmalı, ortaya konulan ürünün bir sıfatı olmalı, 
kendisi değil. Potansiyel bir bilgisayar mühendisi ve geçmişte bu konu üzerinde çok proje ve çalışma 
yapmış biri olarak söyleyebilirim ki sanatçı bir kişilik, bu iş dalında insanı diğer milyonlarca 
mühendisten ayırabilecek bir şey. Steve Jobs bunun çok bariz bir örneği. Steve Jobs ’un eseri olan 
Apple ve Apple ürünleri hiçbir teknik açıdan piyasada lider olmadı ama her zaman piyasanın rakipsiz 
kralı oldu. Bunun tek bir açıklaması olabilir o da Steve Jobs ‘un idealist sanatçı yönü bir diğer bakış 
açısından ise basitlikteki güzelliği görebilme gücü. Bugün, Apple firması dünyanın ülkeler dahil en 
güçlü 10 ekonomisinden birisi. Yaratıcılığın ve sanatçı ruhun bir sıfat olarak yapılan mesleğe ne kadar 
değer katabileceğini kanıtlayabilecek bundan daha güçlü bir kanıt olabileceğini sanmıyorum.  
  Orta okulda bir sergi açmak ile Steve Jobs olunur demiyorum ama bu kesinlikle solda sıfır 
bırakılabilecek bir olay değil. Bilkent tarihinde ilk defa Sanat Gecesi zamanı bir sınıfın hatta bir yaş 
grubunun yerine sadece bir öğrencinin sergisinin açılması hiç de alışılmış ya da küçümsenebilecek bir 
şey değil gerçekten. Bazı insanlar sanatın gereksiz ve hiç kimseye faydası olmayan bir şey olduğunu 
düşünüyorlar. Bence yanılıyorlar. Sanat direkt olarak insanın duygusal sağlığına hitap eden bir kendini 
ifade etme çeşidi. Bunu diyen insanlar da evlerini süslüyor, duvarlarını renk renk boyuyorlar, yüzlerce 
çeşit kıyafet alıp dövmeler, makyajlar yapıyorlar. Hepsinin ortak amacı kendini ifade edebilmek ve biz insanlar kendimizi ifade etme yeteneğimizi yitirirsek hepimiz birbirimizin kopyası oluruz ve bizi biz 
yapan özelliklerimizi sadece nüfus cüzdanımızda yazanlara indirgemiş oluruz. 
 
Enes Yıldırım 21602725 Section 36 
Alkın Tolga 
KAYBOLAN NESİLLERE AĞIT 
Hayattaki gayelerimizin, koşturmacalarımızın aslında bizi şekillendiren düzene ait 
sanrılar olduğunu düşündüğüm, devasa bir toplum içinde gitgide bireysel faydacılığa 
saplanmamızdan bir kez daha tiksindiğim bir akşam okumaya başladım Abim Deniz’i. Can 
Dündar’ın, Deniz’in -erkek kardeşi başta olmak üzere- birçok yakınının anlattıklarıyla 
oluşturduğu dupduru ve iç yakan bir kitaptı bu. Amaçları yalnızca aydınlık bir toplum, 
bağımsız bir ülke ve eşitlik olan, döneminin tüm aydın gençlerinin hikâyesiydi bu aslında, 
Denizler özelinde yazılmış olsa da. Yalanlarla, hilelerle, intikamcı duygularla bile mütevazı bir 
toplumsal hareketin önüne geçemeyen, nihai çareyi gencecik insanları darağacında 
sallandırmakta bulan haşmetli (!) devlet büyüklerinin de tarihe bıraktıkları bir utanç 
vesikasıydı ayrıca. İnsanların nasıl bu kadar acımasızlığa, körlüğe saplanabildiklerine daima 
hayret eden ve bunlara asla anlam veremeyen biri olan ben, devasa bir öfke duygusunun 
içinde buldum kendimi bir kez daha. Ama yine de dönüp dolaşıp en çok kendimi, bizleri 
sorguladım. İnsani duygularını kaybetmiş, acımasız bir kitleye öfkelenmenin ya da 
kaybettiğimiz güzel insanların arkasından yalnızca ağlayıp durmanın pek bir manası 
kalmıyordu çünkü. Esas önemli olan şey, bizim ne yaptığımızdı. Sahiden bu kadar çaresiz 
miydik, bu kadar teslim olmuş muyduk her gün küfrettiğimiz düzene ve onun temsilcilerine? 
Daha güzel, hakkaniyetli, aydınlık günleri umut ederek kendi hayatlarından bile tereddütsüz 
vazgeçebilmiş insanların ardından, nasıl da kolaylıkla yenilgiyi kabullenmiştik, bırakmıştık 
doğruluk arayışını! 
Zamanla halkına ve tüm dünyaya dair ümitlerini yitiren ve bireyciliğe yönelen çoğu 
kişide olduğu gibi, ben de fazlasıyla ümit ve iyimserlik sahibiydim aslında bir zamanlar. Yirmi 
yaşına bile henüz basmamış bir insanın, bir zamanlar ümitlerinin olduğundan ve bunları 
zamanla kaybettiğinden dem vurması bile vaziyetin vahametini gösteriyor aslında. Daha 
gençliğinin başında, sesinin en gür çıkması gerektiği yaşlarda çoktan ununu eleyip, eleğini 
asmasına sebep veren bu karamsarlık nereden geliyor insana? Bunu salt kişisel 
tembelliğimize bağlamak çok da akıllıca değil elbette. Belki de kısıtlı ömürlere sahip bireyler 
olarak, ömrümüzü bir şeyleri değiştirmek ve devrimler gerçekleştirmek uğruna heba 
edeceğimizi düşünüyoruz. Hoşumuza gitmese de mevcut yozlaşmış düzene her gün küfretsek 
de belirsiz yarınlar için mücadele ederek belki de hayatımızı karartmaktansa, mevcut 
durumun devamlılığını ehvenişer sayıyoruz. Bununla da kalmıyor, hayatımızın kurtuluş 
yollarını da hep bu düzenin gösterdiği noktalarda arıyoruz. Kendimizi entelektüel açıdan 
geliştirmekten ziyade hayatı yüksek not ortalamalarıyla, muhteşem kariyerlerle, mevkilerle, 
makamlarla anlamlandırmaya çalışıyoruz, zira toplum düzeninin bizden beklediği tam olarak 
bu. Fakat bunun yanında, bu düzenin yanlış olduğunu ve değişmesi gerektiğini düşünmekten 
de vazgeçmiyoruz. Zaten bunun kanıtı da bizlerin aksine sistemin dayattıklarını reddederek 
ilerici fikirlerini eylemlerle de göstermiş ve kendi devrimci hayatlarını topluma bağışlamış 
insanlara duyduğumuz hayranlık. Bu yürekli insanları yâd ederek, kendi yılgın ideallerimizin 
de arkasından el sallıyoruz, bir bakıma hiçbir zaman gerçekleşemeyecek olmalarına gözyaşı 
döküyoruz. Fikirlerinin toplumun çoğunluğu için yok hükmünde olduğunu bilmek, toplumu aydınlık 
günlere taşımak için sunduğun çözümlere en başta toplumun ta kendisinin karşı durduğunu 
görmek, yılgınlıkların en büyüğü belki de. Bu gerçeği Denizler de, ideallerinin peşinden koşup 
hayatını sistemin zalimliğine kurban veren diğer birçok devrim gönüllüsü de muhtemelen 
biliyordu. Buna rağmen, fikirlere kurşun işlemediğini göstermek istediler insanlara. Charles 
Dickens’in İki Şehrin Hikâyesi romanının kahramanı Sydney Carton’un bile bile giyotine 
gitmesi gibi, Pir Sultan Abdal’ın zalim Hızır Paşa’ya boyun eğmeyip idama yürümesi gibi, onlar 
da inandıkları değerlerden son ana kadar vazgeçmediler. Dönemin şartlarında toplumun 
onları haklı görmeyeceğini, peşin yargılarla olumsuz biçimde yaftalayacağını bildikleri hâlde, 
ileri nesillerin onları haklı çıkaracağını, mücadeleyi nihayete erdireceğini öngördüler. Yazık ki 
tarih onları haklı çıkardı ama yeni nesillerde mücadeleyi sürdürecek motivasyonun zerresi 
kalmadı. Onların nesli, fikirleri uğruna can verip kaybolurken, bizim neslimiz ise yenilgiyi 
kabullenişiyle, sonsuz karamsarlığıyla kayboldu. Onların neslinden geriye ise, ölümsüz fikirler 
ve bu kubbede bırakılan bir hoş seda kaldı. Bir de Attilâ İlhan’ın yazdığı, insanı oturduğu 
koltuğa çivileyen şu dizeler var elbette: “bir yangın ormanından püskürmüş genç fidanlardı / 
güneşten ışık yontarlardı sert adamlardı / hoyrattı gülüşleri aydınlığı çalkalardı / gittiler 
akşam olmadan ortalık karardı” (İlhan 79) 
 
 
 
 
 
Kaynakça:  
İlhan, Attila. Tutuklunun Günlüğü. İstanbul: Bilgi Yayınevi, 1973. 
 
 
 
 
 
BASİT BİR EYLEMDEN ÇOK DAHA FAZLASI: KOŞMAK 
 
 
Koşmak insana bir şeyler katabilir mi? Yoksa koşma eylemi son derece basit, gereksiz ve 
insanı yormaktan başka bir işe yaramayan bir eylem midir? Bana soracak olursanız, kulağa 
çok basit gelen bu eylem aslında insan için son derece önemlidir. Koşmak, bir insanın hayatta 
sahip olduğu en önemli şeye, sağlığına, katkı sağlayacak bir eylemdir. Günümüzde birçok 
insan, sadece bir yerlere yetişebilmek için koşar. Hiç kimse koşma eyleminin sağlığına 
katkıda bulunacağını aklına getirmez. Peki, son derece basit olan bu eylemi kaçımız 
sağlığımıza faydalı olacağını düşündüğümüz için gerçekleştiriyoruz? Koşma eylemini sadece 
bir yerlere yetişmek için gerçekleştirmekten vazgeçme zamanımız sizce de gelmedi mi? Bana 
göre bu eylemin başka faydalarının da olduğunu iyice anlamamızın vakti çoktan geldi. 
 
 
Günümüzde, birçok insan çok ciddi sağlık sorunlarıyla karşı karşıya. Obezite, kalp krizi gibi 
çeşitli hastalıklar insanlar için ciddi tehditler oluşturabiliyor. Koşmak, bu tür tehditleri büyük 
oranda azaltabilir ve insanı daha sağlıklı hale getirebilir. İnsan, gelecekte başına gelebilecek 
tehlikeleri çoğu zaman göz önünde bulundurmaz fakat bu tehlikeler gerçekleştiği zaman da 
büyük bir pişmanlık duyar. Peki, gelecekte sıkıntı yaratabileceğini bildiğimiz bu tehlikeleri 
önlemek bizim elimizdeyken, neden bu tehlikeleri önlemeye çalışmayalım? "Acı 
kaçınılmazdır, fakat acı çekmek bir tercih meselesidir." (Murakami 17). Bana göre yazar, 
Koşmasaydım Yazamazdım adlı eserindeki bu sözüyle, acıların insanın başına gelmesinin 
kaçınılmaz olduğunu, fakat bu acıları çekmenin veya çekmemenin insanın elinde olduğunu 
vurguluyor. Yani insan, aslında gelecekte çekeceği acıları çekmeyi kendisi tercih etmiş, 
zamanında bu tercihini değiştirmek için hiçbir çaba sarf etmemiş oluyor. Bu noktada kişinin, 
çektiği acıyı hak ettiğini bilmesi gerekir çünkü yaptığı tercih, kişiyi bu acıyı çekmeye 
mahkum ediyor. 
 
 
Koşmak, sadece sağlığa katkı sağlamaz. İnsan koşarken kendini daha mutlu, daha özgür 
hisseder. Bu noktada kendimden bahsetmek istiyorum. Koşmayı, yürümeye tercih ederim 
çünkü hem işlerimi daha kısa zamanda bitirebilirim, hem de etrafımda yürüyen onlarca insan 
arasında kendimi farklı hissederim. İşlerimi daha kısa zamanda bitirmek konusunda daha önce 
yazdıklarımla çelişmiş olabilirim, fakat insanın yürüyerek yolda zaman kaybedeceği de 
yadsınamaz bir gerçek. Bütün bunların yanında insan, koşmanın sağladığı tek faydanın 
zamandan tasarruf olmadığını bilmelidir. Mesela koşma eylemini alışkanlık haline getirmiş 
bir insanın kondisyonu, birçok insana göre daha yüksektir. Bu kişi yorucu bir iş yaptığında 
veya bir yere yetişmek için koşmak zorunda kaldığında diğer birçok insan gibi nefes nefese 
kalmaz. Tabii ki koşmasının önünde diz ağrısı, kalp ve damar sorunları veya başka 
rahatsızlıkları bulunan insanları tenzih ederim. Sonuçta bu insanlar koşmamayı kendileri 
tercih etmediler, bu sebepten bu insanlar koşmadıkları için gelecekte karşı karşıya kalabilecekleri sağlık 
sorunlarını da hak etmiyorlar. 
 
 
Sonuç olarak,eğer bir insanın koşmasının önünde hiçbir engel yoksa, kişi sağlıklı bir gelecek 
için koşmalıdır. Haruki Murakami, Koşmasaydım Yazamazdım adlı eserinde koşmanın kendisi 
için ne kadar önemli olduğunu anlatıyor ve bir yazarın yazmak için sürekli oturduğu, bu 
yüzden de sağlıksız olduğu algısını ortadan kaldırıyor. Yazı yazmak ile koşmak arasında 
neredeyse hiçbir ilişki bulunmamasına rağmen, bir yazar bile koşmanın mesleğine birçok 
katkısı olduğunu savunuyorsa, bu eylemin insana gerçekten büyük katkılarda bulunabileceği 
göz önünde bulundurulmalıdır. İnsanlar sadece yorulmamak için bedenlerini koşma 
eyleminden mahrum etmemeli, geleceklerini de düşünmelidirler. Koşma eylemini 
gerçekleştirdikleri andan itibaren çok kısa bir zaman içerisinde, bu eylemlerinin karşılığını 
alacaklarını bilmeli, koşma işini basit ve gereksiz bir eylem olarak görmekten kaçınmalıdırlar. 
Tabii, bu eylemi gerçekleştirmek için de insanın önünde sağlık sorunları gibi sorunların 
bulunmamasına da dikkat edilmelidir. 
 
 
Kaynakça 
 
Murakami, Haruki. Koşmasaydım Yazamazdım. İstanbul: Doğan Kitap, 2013. Baskı. 
ERDEMOĞLU 1 
Hasan Emre Erdemoğlu 
Ali Turan Görgü 
TURK 101 Sınıf 26  
23 Aralık 2014 
SON KURŞUN 
  Belinde silahı, sırtında kamburu, topallayan adımlarla peşimizden geliyor. Tutuculuğu 
ve kuralcılığıyla üzerimize korku salıyor.  Aklına estikçe silahını çıkarıyor, sürgüsünü çekiyor,  
güvenliğini kapatıyor. Tamamen amaçsız, üzerimize 
               bir sıkıyor,  
                  iki sıkıyor,  
                      üç sıkıyor…  
  Bizler, onun bu davranışındaki suçun ne olduğunu bilmemize rağmen barışın üstüne 
süzülen kurşunların darmadağın ettiği hayatları ve yitirttiği umutları içi boş gözler ve soluk bir 
yüzle; öte yandan vicdanımızın yüzsüzlüğüyle izliyoruz. 
  Bahsettiğim kişinin kim olduğunu soracak olursanız o kişi doğuda töre cinayetlerine 
sebep olan, sokaklarda sevgiye ve yemeğe aç sokak çocuklarını barındıran, çingenelerin alnına 
hayatları boyunca hor görüleceklerini yazan toplum kurallarımız ve önyargılarımız. Sevgi 
Soysal,  Barış Adlı Çocuk adını verdiği öykü kitabı ile kamburu çıkmış toplumsal kurallarımızın 
hayatlarımızla nasıl oynadığını ve bize yapıştırılan etiketlere sessiz kalma eylemine nasıl boyun 
eğdiğimizi gösteriyor.  
  Sevgi Soysal’ın usta kalemi bize gerçeklikten ve yaşanmışlıklardan fazlasını sunmuyor 
ama öykülerindeki yoğun dili, öyküden öyküye değişen bakış açılarıyla toplumumuzun her 
kesiminden  bireyin,  toplumun  yaşantısıyla  olan  savaşını  anlatıyor.  Sadece  içindeki  özlü 
gözlemlerinin bile Barış Adlı Çocuk’u kütüphanede mutlaka bulunması gereken bir kitap 
yaptığı düşüncesindeyim.  ERDEMOĞLU 2 
  Delikli Nazarlık farklı sınıflardaki insanların kendilerine ve çevrelerine olan bakışlarını 
anlatıyor.  Sevgi Soysal, yazısını Roman ağzından şekillendirerek öyküsünün altına başarılı bir 
imza atıyor. Onun öykülerinde absürt gerçekliği bulabilirsiniz. Nice bireyler vardır, Necip gibi 
iyi bir aileye doğmuşlardır ve bu nice insanlar toplumun insanlardan beklediği davranışlardan 
muaftırlar. Nice insanlarda doğdukları andan itibaren ailelerinin, arkadaşlarının ve çevrelerinin 
haksız  hor  görmeleriyle  karşılaşırlar.  Delikli  nazarlıktan  süzülen  gözler  “değivermez” 
insanlara;  önyargılarımızın  ve  yaşadığımız  olumsuzlukların  üstümüze  sıktığı  kurşunlardır 
canımızı yakan. Beni en çok düşündüren soru niye nazarın hep mazluma değdiğidir. Nazarlığı 
Necip delmiş olmasına rağmen, nazar Roman çocuğa değmiştir. Gerçek hayatta da suçu 
güçlünün işlemesine rağmen günah keçisinin mazlum insanlar olduğunu görüyorum. Böylece 
hayat ve toplumsal kuralların güçlü için çalıştığı çıkarımına varıyorum. 
  İlk öyküden bir çıkarım yapmış olmanın verdiği cesaretle, karakterlerin gözünden 
tecrübelerini edinmeyi, hayatın adaletsizliği hakkında farklı bakış açılarını görme umuduyla 
başka bir öyküye atlıyorum. Deli Tank ve Çocuk gün batımı manzarası, serin rüzgârları ve 
yılbaşı akşamının ruhu ile beni içeriye çekiyor. Yoksul çocuğun kirli tırnaklı ve yoksul eli 
kalbime dokunuyor. Yılbaşında bir oyuncağa erişme umuduyla, mutlu olabilme umuduyla, cam 
vitrinin önünde dikilen çocuğu üstündeki karı delmeye çalışan bir kardelene benzetiyorum. Bu 
kardelenin üstüne basarak yürüyen insanları gözümün önüne getirebiliyorum, kardelenin üstüne 
her basılışında insanların çehreleri daha da silikleşiyor. Ufuktaki tank yok olan insanlığın ve 
insanlığı yok eden normların, davranışlara bir tepki olarak deliriyor ve bütün nefretini gündelik 
hayatın üstüne kusuyor. Sevgi Soysal kirli ellerinde temiz bir yürek tutan çocuğun erişilmez 
hayallerini ve insanların duyarsızlığını anlatarak beni içinde yaşadığım toplum adına bir kez 
daha utandırıyor. 
  Barışın üstüne süzülen kurşunlar bir çocuğun hayallerini erişilmez kılıyor, başka bir 
insanın  hak  etmediği  suçlamalara  ve  önyargılara  mahkûm  olmasına  neden  oluyor. ERDEMOĞLU 3 
Toparlamadan önce size Hanife’den ve onun temsil ettiklerinden bahsetmek istiyorum. O on 
beş yaşında, büyük bir insan olma hayalleri olan genç bir kız çocuğu. O, töre cinayetine kurban 
giden, bazı insanların koyduğu kuralların üstümüze sıktığı kurşunların gerçek hayatta da bizi 
öldürdüklerinin en çarpıcı örneği. Kadına verilen değerin ne kadar ayaklar altında olduğunu 
görmek beni ne yazık ki çok üzüyor. Hanife’nin tek suçu içinde bulunduğu kültüre aykırı 
yaşayıp kendisi olmaktı. Sırtında kamburuyla töreler, ilahi bir suç işlediğine inanmışçasına 
bütün kurşunlarını üstüne sıktı da sıktı. Hanife’nin canı çıktı da çıktı. Öldürüldüğünü gören 
masum küçük çocuk ağabeylerini taklit etti ve ölünün başına taşı attı da attı. 
  Zamanında Diyarbakır’da yaşamış biri olarak Hanife’yi okumayı bitirirken gözümden 
bir yaş süzüldü. Bunun sebebi bütün bu insanların yaşadıklarını başımdan geçirmiş olduğumdan 
veya bizzat onların yaşantısına şahit olduğumdan veya Sevgi Soysal’ın öykücü damarının beni 
etkilemesi değildi. Bunun sebebi bu öyküleri okumadan önce hayata bunları hissedemeyecek 
kadar boş gözlerle bakmamdı. Şu an kulağımda Shakespeare yankılanıyor: 
Sıyrıldığımız zaman yaşamak kaygısından 
Ne düşler görebilir insan, düşünmeli bunu.  
Bu düşüncedir felaketleri yaşanır yapan.  
Yoksa kim dayanabilir zamanın kırbacına? 
(…) 
Yüzsüzlüğün bu kadar çabuk yürümesine 
Kötülere kul olmasına iyi insanın  
(…) 
Bilinç böyle korkak ediyor hepimizi:  
Düşüncenin soluk ışığı bulandırıyor  
Yürekten gelenin doğal rengini. 
(Shakespeare) ERDEMOĞLU 4 
  Toplumumuzun kurallarını hep yanımızda topallayan, kamburu çıkmış, usa sığmayan 
davranışlara sahip, önüne gelenin ruhuna silahlarıyla korku salan bir insana benzetebiliriz. Ama 
inandığım şey, çevremizde barışı ve mutluluğu istiyorsak, son kurşunu “yaşamak kaygımıza” 
sıkmalıyız.  
  Yaşamın içinde ama onu dışarıdan gözleyen bir kitap Barış Adlı Çocuk. Son kurşunu 
sıkabilmiş olan usta yazar Sevgi Soysal’ın kaleminden…  
 
 
 
 
 
 
 
 
 
 
 
 
 
 
 
 
 ERDEMOĞLU 5 
Kaynakça 
Shakespeare, William. Goodreads. tarih yok. Web. 07 Aralık 2014. 
<https://www.goodreads.com/quotes/546591-olmak-ya-da-olmamak-i-te-b-t-n-mesele-bu-d-
ncemizin-katlanmas>. 
Soysal, Sevgi. Barış Adlı Çocuk . İstanbul: İletişim Yayınevi, 2012. Basılı. 
 
 
Elif Gökçen Toksoy 
GÜNEŞ RENGİNE BOYANMIŞ UMUTLAR 
Yine oturmuşken sessizliğimle ben, bir gecenin karanlığında terasta… Dinlerken 
yalnızlığımla sessizliğimi ve içimde soldurmamaya çalıştığım umutlarımla izlerken 
gökyüzündeki yıldızların solgun ışığını… Sokaktan gelen karanlığı delen seslerle irkildim. 
Bir adam çok sevdiğini haykırarak söylediği; ince, narin, kırgın bir kadını hırpalayarak 
itekliyordu. Sessizliğimi acıyla delen sevgi sözleri doğru muydu? Doğruysa bu sevgi sözleri, 
o gördüğüm şey neydi? Neden onu dövüyordu? Hangisi gerçek, hangisi yalandı? O sırada 
şairin şu dizeleri geldi aklıma: “Biteviye söylenmiş, söylenecek yalanlardan yorgun dünyayı 
bir tablo gibi seyrederiz.” (Asuman Susam, Kemik İnadı, 31) Evet, duyduğum tekdüze 
söylenmiş bir yalan, gördüğüm ise çok acı bir tabloydu ve ben de bozdum sessizliğimi 
haykırırcasına. Demiş ya şair:  
“Önce sesten sonra sözden geçmeliydik 
o boşboğaz dilbaz lafazan beylik sözden 
gözümüz değer değmez dünyaya kulakta işitsindi 
susunca yoktuk hayatta kalmak içindi gevezelik” (Asuman Susam, Kemik İnadı) 
Ben de gördüm o narin kadının çırpınışını, “Seni seviyorum.” diyenin onu ne kadar kırdığını. 
Tabii ki susmadım çünkü susarsam yoktum,hemen bildirdim gerekli yerlere onlar yetişti. Evet 
o hayattaydı fakat örselenmişti, kırılmıştı ve kaybetmişti umudunu sevgiye dair, bu durumdaki 
birçok kadın gibi. O  gece hiç uyumadım, hiç konuşmadım ve yazarın dediği gibi: “Önce 
sesten, sonra sözden vazgeçtim.” (Asuman Susam) Karanlık gittikçe artıyor, sessizlik terasta 
üşüyen bedenime yorgan oluyordu. Ta ki sabahın ilk ışıklarına kadar. Artık, yalnız yıldızların 
solgun ışıkları yavaş yavaş sönmüş. Güneş, aydınlık ışıklarıyla  sessiz terasımı ve umutsuz 
gönlümü birden aydınlatmıştı. Mutlak bir şeyler yapılmalıydı. Hiç uyumadan hazırlandım. 
Her zaman severek gittiğim üniversiteme, biraz yorgun, üzgün ve düşünceli olarak yola 
koyuldum. Hep haberlerde izlediğim bu şiddet olaylarını  o gece canlı yaşamıştım. Evet bu 
gerçeğin kendisiydi. Yaşadıklarımı arkadaşlarımla paylaştım. Arkadaşlarımla düşünüyor, bu 
içine bir türlü sığamadığımız koca dünyada nasıl duyurmalı bu sessiz çığlığı insanlığa, nasıl 
değiştirebilir o masum kaderler diye parçalıyorduk kendimizi.  
Günler geçti çaresiz ve sessiz. Derken bir gün dünyanın bir ucundan da duyulan, bizim sessiz 
sandığımız çığlıklar artık insanlığı harekete geçirmiş ve bizim gibi düşünen insanlar 
birleşmişti. BM Genel Sekreteri’nin kadına karşı şiddete son vermek için tüm dünyayı bir araya getirmeyi hedefleyen Unite kampanyası tüm dünya devletlerini sivil toplum 
kuruluşlarını ve bireylerini  kadınlara ve kız çocuklarına yönelik şiddeti önlemeyi ve ortadan 
kaldırmayı amaçlayan girişimler için kaynak yaratmaya davet ediyordu. Biz de Bilkent 
Üniversitesi öğrencileri olarak hemen koştuk. Bu koşuş,  benim için, o gece terasta şahit 
olduğum kadına ve sevgiye karşı yapılmış şiddetten kaçış, umuda, sevgiye ve insanlığa 
koşuştu. Dünya Gönüllüler Gününde -5 Aralık 2016 Pazartesi- “Kadına Şiddete Hayır!” 
dedik. Arkadaşlarımla, o kocaman yüreklerle, kampüs bahçemizde… Hepimiz boyandık 
renklerle, olmasın dünyamız o geceki  gibi simsiyah karanlık diye, olsun istedik insanlık 
rengarenk. Güneş rengine boyandık hep birlikte dolsun gönüller umutlarla sevgiyle diye. 
O gece uzun zamandır hasret kaldığım bir huzurla uyudum. Bir şeyler yapabilmiştim sonunda, 
umarım son bulurdu bu şiddet. Artık  sadece akan çeşmelerle konuşmuyorduk akşam 
üstleri ,ağızdan ağza uçmuş büyümüş ve büyülenmiştik yazarın dediği gibi sessizliğin sesi 
tüm dünyada duyuluyordu ve yazılıydık artık. 
Ertesi gün tüm arkadaşlar yine ordaydık ve hepimiz çok mutluyduk birbirimizle paylaştık 
geceki huzurumuzu ve söz verdik bugün, bundan sonra da çalışacaktık insanlık için.  Bizden 
beklenen buydu zaten, anlamıştık yaptıklarımızı, anlattığımız tüm insanların gözlerinden. 
Evet çalışmalıydık. Biz çalışacaktık, zamanın içene kaçmış taşları ayıklamak için. Hani yazar 
diyor ya:  “Zamanı parçalara ayıramayız ama zamanın içine kaçmış taşları ayıklarız.” Benim 
için de öyleydi bu çalışma. O gece yaşananları, zamanı parçalayıp ordan çıkaramam ama 
bundan sonraki taşları ayıklarım belki de. Bu gece hava çok soğuk, çıkmayacağım terasıma. 
Duymayacağım belki olacakları dışarıda ama ümit edeceğim bitsin bu kavga. 
 Susam, Asuman. Kemik İnadı. İstanbul: Can Yayınları 2015
Anıl Furkan Postacı   
BAMBAŞKA İNSANLAR, AYNI TÜRKİYE  
Kendini dünyanın en zeki insanı zanneden kibirli bir profesörden, köyünden 
İstanbul’un göbeğine yeni gelmiş bir gence çok iyi okullarda eğitim görmüş bir otel 
sahibinden, eğitimsiz, cahil ve sonradan görme eşine kadar toplumun hemen hemen her 
tabakasından insanın anlatıldığı bir kitap, Konstantiniyye Oteli. Zülfü Livaneli’nin diğer 
kitapları gibi, bu kitabı da sade, abartmalardan ve ağır sözcüklerden oldukça uzaktır.  Bir otel 
açılışında, bir salonda yer alan insanları anlatıyor yazar teker teker. Hepsinin hayatlarına, 
yaşayış biçimlerine, bulundukları sınıfa değiniyor ve sonucunda bir odada bile ne kadar farklı 
kültürden olan insanların bulunduğu ortaya çıkıyor.   
Kitabı okuduktan sonra, yazarın gözünden düşünmeye başladım ben de etrafımı. 
Aslında çevremizde çok farklı insanların olduğunun farkına vardım. Aynı okulda okuyor 
olsak da, aynı arkadaş grubunu paylaşsak da birbirimizden çok farklı geçmişlerimiz var. 
Birimiz Türkiye’nin bir ucundan geliyoruz, başka birimiz öbür ucundan. Birbirimizi daha 
önce görme, tanıma olasılığımız sıfıra yakın. Ama hayat, aynı kitapta olduğu gibi bizi bir 
araya getiriyor ve ortaya rengârenk bir tablo çıkıyor. Bambaşka düşüncelere sahibiz, hayata 
bakış açılarımız belki birbirimizden çok ayrı, ilgi alanlarımız, boş zamanlarımızda 
yaptıklarımız çok değişik ama bir şekilde hepimiz birbirimize uyum sağlayabiliyoruz. 
Birbirimizi etkiliyoruz, kavga etmek yerine yanımızdakini anlamaya çalışıyoruz. Herkesin 
derdi, sıkıntısı, mutluluğu birbirinden çok farklı, ama tam da bu şekilde hepimiz tablonun bir 
rengini oluşturuyoruz. Yazar da aslında kitapta bunu anlatmaya çalışıyor.  “…İki kıtaya 
yayılmış olan İstanbul şehri, metal, kükürt, kurşun, egzoz gazı ve karbon fırtınasına tutulmuş; 
on binlerce otobüs, metrobüs, vapur, taksi ve arabayla seyahat eden on bir milyon yolcusuyla, 
tehdit edici soluklarını gizlemeye çalışan bir yanardağ sanki. On bir milyon yolcu, on bir 
milyon küçük hikâye taşıyor eve dönerken. Milyonlarca tutku, milyonlarca dert, milyonlarca 
geçim sıkıntısı, milyonlarca dua, milyonlarca sevda, milyonlarca korku, milyonlarca 
özlem...”(Livaneli, 19).  Aynı benim etrafımı gördüğüm gibi, aslında yazar bu durumu bir 
şehre bakarak yapıyor. Benim etrafımdaki birkaç kişidense o, milyonları görüyor.   
Yine okuduktan sonra kafamda oluşan ikinci bir soru ise, bu karmakarışık toplum yapısının 
bizim ülkemize mi ait olduğu? Tabii ki Amerika gibi çok büyük ülkeleri kastetmiyorum, ama 
Avrupa ülkeleri gibi küçük ülkelerde bir salonda bu kadar faklı insan aynı anda bulunabiliyor 
mudur acaba? Çünkü bizim ülkemizdeki bu durum sürekli olan bir durum. Bir kafeye 
gittiğimizde, yolda yürürken bir sokakta, bir alışveriş merkezinin tuvaletindeki hemen hemen 
her insan birbirinden çok ayrı hayatlar yaşıyor, hepimizin geçmişi birbirimizden çok farklı 
şekilde oluşmuş oluyor. Acaba bu ülke mi bizi bu duruma getiriyor, yoksa diğer ülkelerde de 
durum aynı mı? Bunu oranın bir vatandaşı olmadan anlamamız çok zor. Belki de her ülkenin, 
her kültürün kendine göre böyle bir karmaşası vardır, ama ne boyuttadır, yaşanmadan 
bilinmez. Ama bence Türkiye’nin bu karmaşık ülkeler sıralamasında kesinlikle başlarda yeri 
var.  
Sonuç olarak, Konstantiniyye Oteli, toplumun hemen hemen her tabakasındaki bir insana 
değinerek ülkemizin, özellikle de İstanbul’un ne kadar karmakarışık bir şehir olduğunu 
anlatıyor. Birbirinden çok farklı insanların bir araya gelişlerini ve bir şehirde yaşamaya nasıl 
çalıştıklarını anlatıyor. Zülfü Livaneli, toplumu çok güzel bir şekilde izlemiş ve yorumlamış, bu yüzden gerçek hayata baktığımızda da yanı tip insanları, aynı toplum sınıflarını çok 
rahatlıkla ayırt edebiliyoruz.   
Okumayan herkesin, okuması dileğiyle. 
Farkında Olmadan Geçen Hayatlar / Ece ZALOĞLU 
 
 
 
 
  “ Günaydın! Ve olur ya belki sizi göremem ; iyi günler, iyi akşamlar ve iyi geceler.” 
Her yeni güne böyle başlıyor Truman Burbank ve akşam evine döndüğünde komşularının yerinde 
olmama ya da kendisinin evine dönmeme ihtimaline karşın bütün iyi dileklerini önceden iletiyor onlara 
fakat bilmediği bir şey var; Truman’ın bütün günü, ayı, yılları hatta tüm hayatı bir yönetmenin elinden 
çıkan bir senaryo kağıdına bağlı ve her şey planlı. 1998 yapımı, başrolünde Jim Carrey’nin sadece komik 
bir yüz olmadığını bize kanıtlamasına olanak sağlayan Truman Show adlı bu Peter Weir filmi sadece bir 
film olmakla kalmayıp günümüz modern topluma ve onun tüketiciliğine yönelik bir eleştiri niteliği taşıyor. 
Truman’ın bütün hayatının programın yapımcısı tarafından yönetilmesi, günümüz modern çağında 
hayatımıza devam edebilmemiz için sistemin dayattığı olguları takip etmemiz bir başka deyişle sistem 
tarafından köreltilip yönetilmemizin bir yansımasıdır adeta. Günlük hayatın telaşında durup düşünecek 
vakit bulamasak da, bizim hayatlarımız da Truman’ınınkinden farksız olduğunu söylemek mümkün bana 
kalırsa. Toplumu oluşturan bizler yine kendi yarattığımız sistem ve kurallarca kısıtlanıp, bir düzene 
sokuluyoruz.  Oysaki zaten bütün bunları oluşturan bizler değil miydik? Kontrolün elimizde olduğuna 
inandığımız bir zamanda yaşıyoruz belki ama çok azımız gerçekten hayatının kontrol panelini elinde 
tutabiliyor. 
Her geçen gün hayat koşulları değişiyor, bu koşullarda hayatta kalabilmek için ise ancak adapte 
olabiliriz. Düzene uyum sağla, sivrilme, sakin bir hayat yaşa… Bu zamanda ayakta kalabilmek için bize dayatılan bu yaptırımlardan sonra gerçekten hayatlarımızın kontrolünün bizde olduğunu söylemenin 
mümkün olduğunu düşünemeyiz sanırım. Beklentiler, sorumluluklar ve zorunluluklar hayatlarımızı 
şekillendiriyor fakat bunları var edenler de bizleriz. Kendi oluşturduğumuz olgular tarafından yönetiliyor 
ve kısıtlanıyoruz yine de özgür olduğumuza inandırıyoruz kendimizi çünkü bizden beklenen her şeyi 
gerçekleştirdik, mutlu olmalıyız değil mi? Fakat ne yazık ki mutluluk da bize gittikçe uzaklaşan bir kavram 
haline gelmeye başlıyor. Yaşadığımız bu tek düze hayatlarda, her gün yapmamız gerekeni yapıp, akşam 
olunca elde edebilmek için canımız pahasına çalıştığımız evlerimize geri dönüyoruz ama mutlu değiliz. 
Oysaki bütün bu yüklere de o evi alabilmek için katlanmıştık. Mutsuz oldukça elimizdekiler değerini 
yitiriyor, yitirdikçe yenisine olan açlığımız artıyor böylece daha çok çalışıp yenisini almak istiyoruz ve 
tebrikler; işte karşınızda bir türlü kurtulamadığımız kısır döngümüz. Bu kısır döngünün bir parçası haline 
gelmemize neden olan tek etken olarak kendimizi suçlamak da tabi ki doğru olmaz. Medya ve kitle 
iletişim araçları bize istediklerimiz sunarken bir yandan da daha fazlasına muhtaç gibi hissetmemize 
neden oluyor. Her ne kadar medyanın bizi etkilediğinden bahsedecek olsak da medyanın rotasını 
belirleyenler de yine bizleriz. Bu yüzden daha uzun yıllarca toplum ve medya birbirini etkilemeye devam 
edecektir. 
  Bir gün bu çemberin dışına çıkmamız mümkün olabilecek mi? Bunu söylemek zor, buna 
rağmen unutmamalıyız ki kendimizi bu çemberin içine hapsedenler zaten en başından beri  biziz. Daha 
fazlasına olan açlık ve içinde bulunduğumuz bu tüketim hırsından kurtulabilirsek belki biz de kendi 
Truman Şov’umuzdan bir çıkış yolu bulabiliriz. En nihayetinde, hiçbir şeyin sonsuz olmadığı bu dünyada, 
her şey için bir sonun var olduğuna eminim. Kendi kendimizi tutsak ettiğimiz bu düzen ve sistem de bir 
gün geçerliliğini yitirebilir, gözümüzü bürüyen bu açlık ve hırs bir son bulabilir ve işte o zaman hepimiz 
kendi hayatımızın yönetmen koltuğuna oturabiliriz. Hayatınızın senaristinin siz olmanız dileğiyle… 
 
Kaynak 
< http://www.imdb.com/title/tt0120382/?ref_=nv_sr_ > 
 
 
 
 
 
 
Müge Özdemir 
HAYALLERE VEDA 
Ayak bastığımız, yaşamımızı geçirdiğimiz bu topraklardan bugüne kadar kaç kişi gelip geçmiştir?  
Sayısını belki tam olarak bilemiyoruz ama milyarlarca olduğu kesin ve belki de bizden sonra da bir o 
kadar insan daha doğacak, yaşayacak ve ölecek. Bu dünyaya gelmiş, yaşayan milyarlarca insandan 
sadece biriyiz. Şu an, şu dakika bizimle birlikte yaşamakta olan, nefes alıp veren, belki yeni doğan, 
belki ölmek üzere olan milyarlarca insan var. Hayatımda bir şekilde var olan veya tanıdığım insanların 
toplamını bu sayı ile kıyasladığımda o kadar küçük kalıyor ki… Aslında bu kıyası yapamıyorum bile. 
Milyar kelimesi sadece bir kelime olarak canlanıyor zihnimde. Bırakın o kadar çok insanı tanımayı 
sayının gerçek anlamını, karşılığını tasavvur bile edemiyorum. Belki de insan doğasının verdiği 
içgüdüyle bu koskoca dünyanın çok küçük bir parçası olduğumu, önemli ve etki sahibi bir insan olsam 
da olmasam da tıpkı benden önce gelip geçen diğer insanlar gibi bir gün unutulup eskilerde 
kalacağımı çok düşünmüyorum. 
Zaten böyle olması da gerekiyor hayata tutunup bir şeyler yapabilmek, başkalarının hayatını ve kendi 
hayatımızı değiştirebilmek için. Kendi doğumumuzla başlayıp ölümümüzle bitiyor bu serüven ve her 
doğumla yeni bir kahraman doğuyor. Herkes kendi serüveninde başrolü oynuyor, serüvenin 
kahramanı oluyor. Tıpkı romanlar, tiyatrolar gibi çoğu zaman birbiriyle alakası olmayan hepsi kendi 
içinde ayrı bir dünya barındıran serüvenler… Mesela bir romanı okumaya başladığımda o serüvenin 
oluşturduğu dünyayı fark ediyorum ve hiç alakam olmasa bile o dünya beni içine alıyor. Kitabı 
okurken belki yaşanmış belki de sadece kurgu olan serüveni âdeta yaşıyorum ve o süre içinde elimin 
altında farklı bir dünya var oluyor. Gerçek yaşamların romanlardan, hikâyelerden ve tiyatrolardan bir 
farkı yok aslında bu açıdan. Herkes kendi serüveninin kahramanı ve bu serüven bitene kadar 
çabalayıp bir şeyler yapmaya çalışıyor kendi küçük dünyasında. 
Herkesin farklı şartları var serüveninde ve farklı beklentileri. Hikâyelerin başlangıcını belki biz 
seçemiyoruz ama hikâye ilerledikçe yaptıklarımızla, söylediklerimizle ve en önemlisi hayal 
ettiklerimizle yön veriyoruz hikâyelerimize. Bence her serüveni farklı kılan ve kendi içinde başarılı bir 
hikâye olmasını sağlayan umut etmemiz ve hayallerimiz için ne kadar çok çabaladığımızdır. Tıpkı Knut 
Hamsun’un Açlık romanındaki karakter gibi bir hayalimiz, amacımız ve hayatımıza vermek istediğimiz 
bir yön vardır. Belki bu amaç kitaptaki gibi başarılı bir yazar olabilmektir veya başarılı bir fotoğrafçı. 
Hedeflerimiz ve serüvendeki yönümüz ne olursa olsun o yöne gitmeye çalışmak ve şartlar ne olursa 
olsun elimizdeki imkanlarla bu yöne yani hedefe ulaşmaya çalışmak serüvenimizin başarılı olmasını 
sağlayan şeydir aslında.  
Belki ulaşırız bu hedefe, ideale belki de kitaptaki gibi ne kadar çabalasak da veda etmemiz gerekir 
hayallerimize. Belki ilk bakışta bütün çabalara rağmen istediğimiz şeye ulaşamamız başarısızlık gibi 
gözükebilir. Özellikle hayatımızın yani serüvenimizin iç yüzünü bilmeyen ve dışardan bir bakışla bizi 
değerlendiren diğer insanlar bu olayı çok kolay bir şekilde başarısızlık olarak adlandırırlar. Aslında bizi 
başarılı yapan bu serüvende hedefe ulaşmak değildir hedefe ulaşmaya çalışırken yaptıklarımızdır yani 
şartlar ne olursa olsun bu hedef için ne kadar çabaladığımız, ne kadar emek harcadığımız ve bu 
süreçte kişiliğimizi ne kadar koruyabildiğimizdir. Bence doğru olduğunu düşündüğümüz ve kişiliğimizi 
oluşturan değerlerden ayrılmadan hedefimize ve kendimize olan inançla ilerlemeye çalışmamızdır bizi 
başarılı kılan. Eğer bütün bunları yapmışsak hedefe ulaşsak da ulaşamasak da dünya için küçük olan 
ama bizim için kendi dünyamızı oluşturan bu serüvende başarılı olabilmişiz demektir. 
EDEBİYAT KADAR GERÇEK 
 
Güzel müziğiyle ve güzel romanlarıyla tanıdığımız Zülfü Livaneli, Edebiyat 
Mutluluktur adlı eserini edebiyata dair, içinde edebiyat kavramını içeren her konuda yazdığı 
denemelerini toplayarak oluşturmuş. Bu konuların aralığı epey geniş, yani sırf ismine 
bakılarak Zülfü Livaneli’nin kitabının her cümlesinde “edebiyat şöyle güzel, edebiyat böyle 
güzel, edebiyat bana mutluluk veriyor” ana temasını kullandığını kesinlikle söyleyemeyiz. 
Kitabın ana teması çok geniş bir anlamıyla “edebiyat”,  Zülfü Livaneli tarihteki yazarlardan, 
onların ideolojilerinden günümüzdeki edebiyata kadar pek çok konu hakkında insana 
okudukça genel kültür anlamında da çok şey kazandıracak bir kitap bahşetmiş bizlere. Kitap 
çok hoşuma gitmiş olsa da başlık seçimini beğendiğimi söyleyemem, çünkü edebiyat 
mutluluk değildir sadece, bazen aksine hüzün bile olabilir en derin manalarıyla yaşadığımız… 
Birkaç kelimeyle tanımlamayacak olsaydım edebiyatı, ‘gerçeklik’ derdim, ‘kendi 
gerçekliğimiz’, diğer gerçekler gibi her zaman aynı olan gerçekler değil ama, bambaşka bir 
gerçeklik, insandan insana ve hatta zamandan zamana değişen…  Edebiyat, insanın duygusallığının, hislerinin somutlaştırılmasıdır bir ölçüde.  Bazen o 
kadar yoğun bir hale gelir ki içimizdeki duygular, paylaşmak isteriz bunları bir şekilde. Ancak 
her zaman anlatamayız her şeyi diğer insanlara, en yakınımızdakiler de olsalar çekiniriz, 
başka bir şeyler ararız ve en yakınımızdaki kaleme uzanırız, sonra kâğıtlara anlatırız 
içimizden geçen her şeyi, en doğal haliyle, hiçbir yargılanma veya sorgulanma korkusu 
olmadan, ötesi hiçbir korku olmadan aslında. Beyaz kâğıt sorgulamaz hiçbir hatamız için bizi, 
ben sana demiştim diyerek her şeyi daha da kötüye götürmez zaten fazlasıyla kötü 
hissettiğimiz anlarımızda, haklı olma çabası gütmez hiçbir zaman, dinler yalnızca bizi ve 
duygularımızı hapseder içinde. Oysa ‘aldatıldım’ diyemeyiz her zaman çevremize, insanların 
bizi acizmişiz ve çaresizmişiz gibi görmesinden korkarız, utanırız; eski sevgilimizi halen 
unutamadığımızı dile getiremeyiz bazen, oysa yazabiliriz kâğıtlara rahatlıkla içimizden 
geçeni, hem de en doğal halleriyle, korkmadan.  Bir gece yatağımıza yattığımızda 
hissettiğimiz derin yalnızlığı anlatırız kâğıtlara, yapmacık hayatımızdan ayrılırız bir an için, 
ne geçiyorsa içimizden onu yaşarız kendi edebiyatımızda, asıl benliğimizi ve gerçek 
fikirlerimizi anlatırız önümüzdeki kâğıtlara. İlk kez gördüğümüz bir kızın gözlerinin 
güzelliğini anlatırız kalemimizle, kendisine anlatamayacak kadar utangaç ve arkadaşlarımıza 
anlatamayacak kadar yalandan bir hayat yaşarken, boş kâğıtlara karşı çekinmeyiz asla. Anne 
sevgimizi, baba sevgimizi anlatamayız onlara tam olarak, yaşımız geçtikçe çocukça olduğunu 
düşünürüz bazı şeylerin, çocukça olmamak için “seni çok seviyorum” demeye çekiniriz 
onlara, kâğıtlara döneriz yine, onlara dökeriz en çocuksu ve saf, ancak ‘gerçek’ 
duygularımızı. Kim olduğumuz önemli olmadan hepimizin sahip olduğu yegâne dostumuzdur 
edebiyat. Kömür parçalarından yapılan bir kalemle yazmaya kalksak git düzgün bir kalem bul 
demez boş kâğıtlar bize, kendisine yazı yazan ellerin rengini önemsemezler, kimlik sormazlar 
bize nereli olduğumuzu ya da kim olduğumuzu öğrenmek için, baştan aşağı süzmezler bizi 
görünüşümüze göre değerlendirmek için, çünkü eşitliktir edebiyat, biz insanlar gibi önyargıları yoktur ırka, zengine, fakire, ten rengine… Hiç kimseyi öldürmez, bir odanın içine 
tıkmaz insanları hayatlarının sonuna kadar, siyasi ve fikirsel suçlar yoktur asla edebiyat için, 
en güzel insandan daha güzel ve en iyi kalpli insandan daha iyidir o.  
Edebiyat, muhtemelen dünyadaki diğer her canlıdan daha duygusal olan (zaman 
zaman da diğer her canlıdan daha duygusuz, daha acımasız olan) biz insanların tek sadık 
dostudur daima yanımızda olacak olan. Yapmacık olduğunu bildiğimiz ama öyle değilmiş 
gibi davrandığımız sözde dostlarımızın gözlerinde gördüğümüz kıskançlık hissini görmeyiz 
kitaplarda, kâğıtlarda; laf olsun diye sorulmuş “ne oldu neyin var üzgün görünüyorsun” 
sorularına maruz bırakmaz bizi edebiyat; en sadık dostumuzdan daha sadık dostumuzdur; her 
hatamızı şüphesiz affedecek olan tek dostumuzdur hatta.  Bazen elimizde kalan tek şeydir 
yaşamı çekilebilir kılan, bazense mutluluktur yazdıkça gülümsememize sebebiyet veren, 
hüzündür bazen gözyaşlarımız dağıtırken mürekkebini kalemimizin… Hepsinin ötesindeyse, 
duygudur edebiyat, en içimizden geldiği gibi, en doğal haliyle en saf duygularımızdan 
oluşan…  
Berkan KILIÇ  
21302071 
TURK 102- 06 
Sevim Gözcü EZEN 
21.12.2014 
 
Ece Cerah 
21400969 
Kimin Ruhu 
Hiç hayatı sorguladığınız oldu mu? Acaba var oluş sebebimiz ne, bu hayatta 
bir şeyleri başarmak için mi doğduk yoksa başkalarının başarımları altında ezilmek 
için mi nefes almaya devam ediyoruz soruları, hayatın belli noktalarında insanın 
kafasında  yankılanabiliyor.  Şüphesiz  bu  anlar  genelde  insanın  mental  olarak 
zayıfladığı durumlarda ortaya çıkar. Biz her ne kadar etten kemikten oluşan canlılar 
olsak da veya bilimin bize gösterdiği biyolojik bilgilerden fazlası olmasak da aslında 
yaşamımız sadece fizyolojik açılardan ilerlemiyor. Çünkü bizler ruhlarımız olmadan 
birer makine gibiyiz. Ruh kelimesini tanımlamak ise bu kelimeyi kullanmak kadar 
kolay  değil  ne  yazık  ki.    Fizyolojik  olarak  vücudumuz  gerekli  işlemleri  yerine 
getirdiğinde;  kalbimiz  kan  pompalayıp  ciğerlerimiz  nefes  aldıkça  yaşamımızı 
sürdürebiliyoruz.  Ancak  ruhumuz  gerektiği  gibi  işlemezse,  sanki  bu  fizyolojik 
reaksiyonlar bir yönden eksik kalıyor, sanki canlılık unsurunu veren faktör ortadan 
kaybolup  boş  varlıklar  haline  bürünüyoruz.  Hayatı  sorguladığımız  anlar  ise 
ruhumuzun en güçsüz olduğu anlarla paralel olarak ortaya çıkar. Bunu anlamak için 
ise öncelikle ruhumuzu keşfedip kendimizi bir bütün olarak algılamamız gerekiyor. 
  Peki ruh dediğimiz bu soyut kavramı nasıl tanımlamalıyız? Şüphesiz böylesi 
soyut  kavramlar  herkes  için  farklı  kelimelerde  vücut  bulur.  Ruh  benim  için 
bedenimin ortasındaki parlak bir ışıkken bir başkası için içindeki bir sestir belki de. 
Dolayısıyla  insanların  aklında  farklı  şekilde  canlanan  soyut  kavramları  ortak  bir 
paydada  tanımlamak  zor  bir  iştir.  (Bunu  en  iyi  yapan  kişiler  ise  şairler  olsa 
gerek. )İşte bu sorun üzerine biraz akıl yorarak bir sonuca ulaşmaya çalıştım. Ruh 
unsuruyla en iyi uyuşan şeyin bir başka soyut unsurumuz olan kişilik olduğuna karar 
verdim. Aslında ruhlarımızın biçimi kişilik adını verdiğimiz insani özelliklerimizde 
ortaya  çıkıyor.  Kişilik  tam  olarak  soyut  bir  kavram  değil  aslında  çünkü 
hareketlerimiz altında dışarıya yansıyan bir biçimi vardır. Sanki bir arabanın fiziki 
özellikleri dışında ne kadar hızlanabildiği gibi biz insanların da saçı, gözü dışında 
hangi limitleri zorlayabileceğimiz kişilik özelliklerimiz ile anlaşılabilir ancak. Bu 
yüzdendir ki kişilik hayat damarımızdır. Kimimizinki iyilik dolu olurken kimimizinki 
ise kötülük barındırır ve bu bizlerin hayat akışını şekillendirir. Bazen ise kişiliklerde 
yaralanmalar  ortaya  çıkar  ve  bu  sorunlar  bloğumun  başında  bahsetmiş  olduğum 
hayatı sorgulama evresinden yola çıkarak sonumuz olmaya kadar götürebilir bizleri.   
  Bunu  engellemenin  yolu  ise  kişiliğimizi  hayat  tecrübemiz  doğrultusunda 
güçlendirmek  ve  en  doğru  şekilde  oluşturmaktan  geçmektedir.  Ağaç  yaş  iken 
atasözünden  yola  çıkarak  bu  yanımızın  henüz  genç  yaşlarımızda  şekillenmeye 
başladığını belirtmek gerekir. Bu yıllarda en doğru şekilde gelişmek gerekiyor ancak 
birçoğumuzun yaptığı bir yanlış var; genç yaşlarımızda yaşadığımız ikili ilişkilerimiz 
yüzünden henüz gelişmekte olan kişiliklerimizde derin yaralar oluşabiliyor ve bunun 
sonucu olarak ilerde hasarlı bir ürün çıkıyor ortaya. Bu ikili ilişkileri sadece sevgili 
olmak anlamında düşünmeyin, annemiz veya babamızla olan ilişkilerimiz sonucunda 
bile bu hasarların ortaya çıkma olasılığı mevcut. Bu konuda en büyük sorun ise, 
kendimizi  savunmasız  bırakıp  kendi  benliğimizi  bir  başkasının  hareketlerine, 
düşüncelerine  bağlı  hale  getirmektir.  Halbuki  bizler  kendi  içimizde  birer  bütün 
oluşturmaya  yetecek  tüm  parçalara  sahibiz.  Elbette  karşımızdaki  insanın duygularına değer vererek yaşamamız bizlerin birer ruhu olduğunun göstergesidir 
ancak  ruhumuzu  bir  başkasının  duygularına  bağlamak  ise  bambaşka  bir  sonuç 
doğurur. Bu durumda ruhumuzu oluşturan kişiliğimizin aslında kendi elimizde değil 
bir başkasının elinde durduğunu kabullenmiş oluruz. Aslında ne insanlar kalıcıdır ne 
de hissedilen duygular bizi daima takip eder. Her bir üzüntü her bir sevinç bizler 
için  birer  tecrübe  olmaktan  ilerisine  geçmemelidir.  Bizler  bu  dünyaya  elbet  bir 
amaç için geldik ama iyisiyle ama kötüsüyle. Amacımızı asla başkasının amacına 
bağlı tutamayız çünkü bu durumda kendi yolumuzdan sapmış oluruz. Benliğimizi 
kaybedip kendi kişiliğimiz içinde ruhumuzu bulamadığımızı fark ettiğimiz anda ipin 
ucunu kesmeyi öğrenmemiz gerekiyor. Bunu yapması söylemesi kadar kolay olmasa 
da aslında insan kendi içinde özgür olduğunu fark ettiği anda zincirleri birer birer 
kırılmaya başlıyor.  
sen gideli kim’den türetilen ne kaldı 
niçin yorgunu bir akıldan 
ne’liğim kemiğimin tozu 
gizlenmişi açık ediyor rüzgâr 
bir kaçak gibi terliyor ellerim 
aynanın içine kaçmış sen’i bekliyorum 
  Asuman Susam dizelerinde tam olarak bu durumdan bahsetmiş. Birisi gidince 
biz kalmalıyız çünkü biz o kişi gelmeden önce de vardık ve elbet gittiğinde de 
olmaya  devam  edeceğiz.  Bizler  birer  amaç  için  bu  dünyadayız  ve  bu  amaç 
doğrultusunda  yaşanılan  tecrübeler  sadece  kişiliğimiz  yani  ruhumuzu  yontup 
şekillendirmek  için  yaşanıyor.  Buna  bağlı  kalırsak  amacımızdan  şaşarak  her  şeyi 
sorgulama  yoluna  doğru  yokuş  aşağı  sürüklenebiliriz.  Biz  kimse  değiliz,  biz 
içimizdeki  ruhuz  ve  bir  bütün  olarak  kendi  zincirlerimiz  dışında  kimseyle  bağlı 
değiliz. Bizler ruhumuz olmadan birer kimseyiz. KAYNAKÇA 
1) Susam, Asuman. (2015). Kemik İnadı .İstanbul: Can Yayınları 
Erdoğan Yağız Şahin 
 
Yeni Bir Distopya 
 
Günümüzde kişisel gizlilikten bahsedilebilir mi? Birçok kişinin hissettiği gizlilik kaygısı aslında 
hepimizde olması gereken bir şey mi yoksa bir paranoya mı? Bu ve benzeri soruları birçok kişi 
2013 yılındaki NSA sızıntıları sonrasında kendisi için cevapladı, araştırmaya başladı. Saklanacak 
Yer Yok, bu sızıntıların arkasındaki hikâyeyi ve sızıntı sürecini anlatıyor. 
 
İlk bölümde NSA sızıntılarını yapan Edward Snowden’ın gizlilik ve güvenlik konusunda gazeteci 
Glenn Greenwald’a verdiği talimatlar, ne kadar kolay takip edilebildiğimizi ve izlenebildiğimizi 
gözler önüne sermekte ve güvenli bir iletişim için okuyucuya da bir rehber olduğunu düşünüyorum. 
 
Kitapta yalnızca Amerikan vatandaşlarının değil, dünyadaki hemen hemen herkesin izlendiğine dair 
kanıtlar ve belgeler bulunmakta fakat halen birçok kişi gizliliğimizin nasıl bir tehlike altında 
olduğunu anlayabilmiş değil, nasıl bir tehlike ile baş başa olduğumuzu anlamak için herkesin bu 
kitabı okuması gerektiğini düşünüyorum. 
 
Bahsedilen belgelerin açığa çıkmasından sonra birçok kişi, topluluk yaşam tarzını buna göre 
değiştirmeye başladı ve bu olayın dünya üzerinde çeşitli yeni siyasi akımların çıkışını dahi 
tetiklediği görülebilir, Korsan Partiler gibi. 
 
Günümüzde gizlilik hakkında en büyük problemlerden birinin gizliliğin canavarlaştırıldığı veya 
önemsizleştirildiği olduğunu düşünüyorum. Birçok kişi telefonlarının dinlenmesini, çeşitli 
otoritelerin erişebildiği bir işletim sistemi kullanmayı, tüm e-posta ve mesajlarının başkaları 
tarafından okunabilmesi ihtimalinin kendisini etkilemeyeceğini düşünüyor hatta oyun konsollarının 
kamerası tarafından izlenebilme potansiyelini bile önemli biri veya suçlu olmadığı için normal 
gördüğünü söylüyor. Peki gerçek bu mu? Sıradan vatandaşların saklayacak bir şeyi yok mu? 
 
Bu argümana Edward Snowden “Gizleyecek bir şeyim olmadığı için özel hayatın gizliliği umrumda 
değil demek, söyleyecek bir şeyim olmadığı için ifade özgürlüğünü umursamıyorum demekle aynı 
şey.” [1] diyerek bir karşılık veriyor. 
 
Dünyanın dört bir yanına NSA(ABD Ulusal Güvenlik Dairesi) ve GCHQ(Birleşik Krallık dijital 
istihbarat kurumu) tarafından izleme teknolojisi satıldığı ve bunun çeşitli ülkelerde devlete veya 
hükümete muhalif seslerin susturulması ve saptanması amacıyla kullanıldığı bilinmekte. Bu gidişle 
dünyanın distopik, özgürlük olmayan bir yere dönüşebileceğini düşünüyorum. Aslında bunları 
George Orwell’in Bin Dokuz Yüz Seksen Dört romanına benzetmek oldukça kolay, sadece tele-
ekranları kendimiz alıyoruz. 
 
Basına sunulan dokümanlarda Facebook, Twitter, Yahoo!, Microsoft, Google gibi dev şirketlerin 
NSA ile anlaşmaları olduğunu ve kullanıcılarının kişisel verilerinin hiçbir şüphe olmadan verildiğini 
görüyoruz. Peki neden hayatımızı bu şirketlere teslim etmeye devam ediyoruz? 
 
Hayatımızı bu şirketlerin servisleri üzerinden devam etmeye zorlandığımızı söylemek pek de zor 
olmamalı. Facebook kullanmayan bir öğrenci ders notlarına ulaşamıyor, yurt dışına giden birisi yine 
Facebook veya Google+ gibi bir platformun yardımı olmadan kolayca barınak ihtiyacını 
karşılayamıyor, hayatlarımızı sosyal ağlar üzerinden yürütüyoruz, birçok kişi Whatsapp dışında bir 
iletişim aracı bile kullanmamakta lakin kimse düşünmüyor, neden hiçbir maddi getirisi olmayan bu 
uygulama Facebook tarafından 19 milyar dolar karşılığında satın alındı. 
   İnsanların bir kısmı ise bu durumun farkına varıp, bu duruma alışıp kendilerine otosansür yaparak 
yaşamlarına devam ediyorlar fakat kitapta da üstünde durulduğu gibi, eğer her dediğinizin, her 
yazdığınızın değerlendirileceğini düşünüyorsanız artık aslında özgür bir birey olmadığınız da 
söylenebilir. 
 
Edward Snowden’ı bir 21’inci yüzyıl kahramanı olarak gördüğümü söyleyebilirim, harika bir 
kariyer, yaşam, ilişki, zengin ve güzel bir hayat yaşarken bunların hepsini riske atıp bir kaçak hayatı 
yaşamak zorunda kaldı ve hâlâ yaşıyor. Fakat amacına ulaştı, bir yankı uyandırdı ve fedakârlıkları 
boşa gitmedi, kitapta belirtildiği üzere en büyük endişesinin bu olduğunu söylüyor Edward 
Snowden. Artık gizlilik konusunda yeni bir döneme girdiğimiz söylenebilir, istihbarat çalışanlarının 
bile doğruyu yapmak pahasına her şeyinden vazgeçtiğini görebiliyoruz. 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
  
 
 
 
Yararlanan Kaynaklar 
 
[1] Snowden, Edward Joseph. "Reddit" y.y. 21 Mayıs 2015. Web. 2 Ekim 2017. 
DAMLA ARSLAN 
Kendime Saygım Var Çünkü Aldatmıyorum 
Günümüzdeki ikili ilişkilerin ne kadar samimiyetsizleştiğinin farkındayız. 
İnsanların hiçbir şeyden memnun olmadığını, sık sık hayal kırıklığına 
uğradıklarını, öfke ve üzüntü ile harmanlanan duygularıyla hareket ettiklerini 
biliyoruz.  Bunun nedeni hayatlarımızın otomatikleşmesi mi yoksa 
beklentilerimizin tam olarak karşılanmaması mı? Ya da ilişkilerden ne 
istediğimizi bilememek mi? Ama neden ne olursa olsun ikili ilişkilerin en büyük 
kabusu “aldatılmak” yani “sadakatsizlik”.  
Birini aldatmanın nedenleri -ki bence daha çok bahaneleri- nelerdir?  
Mesela bir kadın neden aldatır? Hemcinsleri olarak ne kadar utansam da 
söylemek zorundayım ki; çevremde şahit olduğum insanların sayısına bakarsak 
aldatan kadın oranı bir hayli fazla. Birçoğu monotonlaşan ilişkilerinden yakınıyor 
tıpkı Linda gibi. (Coelho,2014).  Düzenli bir evliliği, kendini seven bir eşi, güzel 
bir işi hatta ve hatta iki tane çocuğu olmasına rağmen Linda bir türlü mutlu 
olamıyor. Hayatında heyecan ve adrenalin istiyor ve tesadüfen karşılaştığı eski 
sevgilisiyle yasak bir ilişki yaşıyor.  Evet Linda gibi birçok kadın yasak ilişkilerin 
verdiği heyecanla yaşadıklarını hissediyorlar ve sözüm ona monotonlaşan 
hayatlarına kendilerince renk katıyorlar. Bunun eşlerine yaptıkları haksızlıktan 
ziyade kendilerine olan saygısızlıklarının farkında bile değiller. Üstelik bir kadın 
başka bir kadına bunu nasıl yapar, nasıl bu kadar bencil ve acımasız olur cidden 
bunun da bir açıklaması yoktur.  
Peki kadının yanı sıra bir erkek neden aldatır? Aslında kadınlardan farklı 
olarak onların bahaneleri daha fazla. Onlar kadınlar gibi monoton hayatlarına 
heyecan aramıyorlar, mesela, nasıl olsa, o beni seviyor yani elimin altında 
güveniyle aldatabiliyorlar ya da eşim, sevgilim bende çok problem buluyor ve 
bu yüzden ben de mutluluğu başka kadınlarda arıyorum diyorlar. Ama en 
kapsamlı ve açıklayıcı sözcük “doyumsuzluk”. Her çiçekten bir bal alırım 
anlayışıyla ne kendine ne de kadınlara saygı duymayan birçok erkek var. Kabaca 
anlatmak gerekirse dünyanın en güzel kadınıyla bir gece bile geçirtseniz o erkek 
diğer gün başka bir kadına bakar. Bunlara ek olarak bir erkek genellikle 
kendinden yaşça küçük bir kadınla birlikte olur, bu hem psikolojik hem de 
bedensel bir durumdur. Genç ve daha güzel bir kadınla ruhlarını da bedenlerini 
de tatmin ederler, çünkü eşlerinin ve hayatlarının onları yıprattığını söylerler.  
Bunlar bilindik nedenler ama yanı sıra farklı bahaneleri var mıdır, bilinmez. 
Fakat, kendilerine saygısı olmadıklarını ve büyümediklerini söyleyebiliriz.  Aldatmanın asla mazur gösterilebileceği bir bahanesi, haklı bir gerekçesi 
yoktur. Asla tolere edilebileceği bir tarafı yoktur. Bir insanı aldatarak önce 
kendimizi kandırıyor, saygımızı yitiriyor, karşımızdaki insanın hayatını 
mahvediyor ve hatta başkalarını aldatmaya meyilli hale gelen canavarlar 
yaratıyoruz. Bunları yapmaya hiçbirimizin hakkı yok. Karşımızdaki insanın 
ilişkilere olan bakış açısını, insanlara olan güvenini, hayat neşelerini çalmaya 
hakkımız yok. Ve hele ki bir insana bunları yaptıktan sonra bir sonraki 
ilişkimizde sadakat beklemek gibi bir hakkımız hiç yok! 
Hakkımız olmamasına rağmen yaptığımız bu eylemle -aldatmak- kadın 
erkek fark etmeden aldatan, aldatılan insan sayısı da artıyor. Bu insanlar 
affedilmeli mi affedilmemeli mi bu eşlerine, sevgililerine kalmış ve herkes Paulo 
Coelho’nun Linda’sı kadar şanslı da değil çünkü her zaman onun eşinin sevdiği 
gibi sevilmeyebilirsiniz ve zaten de sevilmemelisiniz. İcra edilmiş bir eylem 
olmasa bile, yani ilişkiniz varken aklınızdan başka birini geçirmek, hayal kurmak 
bile aldatmaktan sayılıyorken, sadece kendinize ve partnerinize biraz saygılı 
olun yeter.  Bu yüzden eğer farklı şeyler istiyorsanız, eğer sıkıldıysanız ya da 
mutlu değilseniz; AYRILIN efendim, en azından kendinize olan saygınız olur ve 
bir insan olarak, diğerlerinin gururunu kırmadan, düzgünce yaşayabildiğiniz için, 
huzurla uyuyabilirsiniz.  
 
Kaynakça 
Coelho, P. 2014. Aldatmak.  İstanbul. Azra Matbaası. 
 
Abdulkadir Kayalı 
21701668  
 
İki Farklı Dünya ve Mutluluk 
Ne kadar mükemmel, ne kadar kusursuz bir yaşantımız olduğunu çocukların oyuncakları 
gördüğünde ağlamasıyla anladım.  
Kenya’ya gitmek için hazırlanmaya başlamıştık. Gitmeden önce Kenya’yla alakalı hiçbir fikrimiz 
yoktu ve oraya tek gidiş amacımız yardım bekleyen insanların bir nebze yaralarına merhem olmaktı. 
Kim bilebilirdi ki gerçeklerin “görünenden” daha acı olduğunu.  
Havalimanında bizi karşıladılar, akşam olduğu için hiçbir şey seçilemiyordu ve bazı ana yollar 
dışında neredeyse hiçbir yerde ışık yoktu. Geceyi geçireceğimiz yere geldik, ilk görünüşte sevmesek de 
amacımız  zaten  gezi  yapmak  olmadığı  için  çok  önemsemedik.  Sabahın  gelmesini  heyecanla 
bekliyordum. 
Sabah  mutfaktan  gelen  tıkırtılarla  uyandık,  ev  sahiplerimiz  bize  kahvaltı  hazırlamaya 
çalışıyorlardı. İlk başta çok sevinsek de sonradan hepimiz birbirimize baktık ve duygulandık. Ellerinde 
bizim önümüze koyacak pek de bir şeyleri yoktu. Onlara hiçbir şey belli etmeden önümüze ne 
konulduysa yedik. Yedik dediğime bakmayın, boğazımızdan hiçbir şey geçmedi.  
Kahvaltımızı yaptıktan sonra yanımızda getirdiğimiz eşyaları yavaş yavaş dağıtmak için teneke 
evler denilen bir bölgeye doğru yola çıktık. Bölgeye girdiğimizde bütün insanlar bize o kadar acımasız 
ve korkutucu bakıyordu ki, size anlatamam. Meğerse bunun nedeni beyaz olmamızmış. Önceden gelen 
bütün beyaz insanlar mutlaka bir zarar verip gittiği için insanlar çok ön yargılıymış. Gideceğimiz yer bir 
Müslüman yetimhanesiydi.  
Yetimhanenin görüntüsü Türkiye’dekinden çok farklıydı. Bir yetimhane gibi değil de daha çok 
çamurdan dört tane duvar gibi duruyordu. Biz içeriye girer girmez bütün çocuklar saklanacak yer aradı; 
Ta ki biz yanımızdaki getirdiğimiz yiyecek ve giysileri çıkarana kadar. Anlamışlardı ki biz kötülük için 
değil iyilik için gelmiştik. Oradaki çocukların mutluluğunu görmeliydiniz. Onlar kıyafetleri deniyor 
yiyecekleri yiyorlardı ve biz de kenarda çok derin bir şekilde düşünüyorduk: 
Türkiye’de  bu  durumda  olan  insanlar  var  mıydı  gerçekten?  Açım  diye  yolun  kenarında 
dilenenler aç mıydı? Ya da o çok zengin olup, çok lüks arabalara binen insanlar hiç mi bilmiyordu 
buradaki insanları? Dünya iyiliğe bu kadar aç mıydı? Geçen hafta annemin emek emek yaptığı ama 
benim beğenmeyip yemediğim yemeği ben nasıl unutacaktım? Nasıl bu kadar Kör olabiliyorduk? 
Çocukların cıvıltıları mutlulukları arasında dalmışken, bir tane ufaklık bizi uyandırdı. Şimdi oyun 
vaktiydi. Oyun oynayacaktık. Aslına bakarsanız çocukların oyun oynaması kadar doğal başka bir şey 
yoktur, ama ben oyun oynayacağımızı duyunca çok şaşırmıştım. Sadece anlayamıyordum bir çocuğun 
nasıl hiçbir şeyi olmaz ama oyun oynayabilecek kadar heyecanı olur. 
Oyunlar oynadık, şarkılar söyledik ve gün batmadan oradan ayrıldık. Kendimi düşünmekten 
alamıyordum. Çok büyük bir bolluk içinde yaşıyorduk ve komik bir şekilde her zaman şikâyet edebilecek 
bir  şeyler  bulabiliyorduk.  Acaba  o  yetimhanedeki  çocuklara  bizim  imkânlarımız  verilseydi  neler 
yaparlardı? 
Anladım  ki  bizim  için  çok  kıymetsiz  çok  basit  olan  şeylerle  tarifsiz  bir  mutluluğu 
yaşayabiliyorlardı. Bizim dünyamızda tüketimi arttırabilmek için “mutluluk” slogan olarak kullanılırken, 
onların dünyasında ise ufacık şeylerle gerçek mutluluk nasıl yaşanıyordu. Bizim dünyamızda mutluluk 
sanal bir kavram seviyesine düşmüşken, onların dünyasında yaşanılan, hissedilen bir kavramdı 
1 
 Abdulkadir Kayalı 
21701668  
İki farklı dünya, kim ne derse desin bu dünyalar birbirinden o kadar uzak kutuplardaki ortası 
yok. Ya zengin var mutluluğunu sanal yaşayan; Ya da zengin olmayan ama basit şeylerle çok mutlu 
olabilen. İki dünyayı da oluşturan biziz. Bakarız ama görmeyiz, görürüz ama yapmayız. Şimdilik sadece 
unutmayalım, kimilerinin beğenmedikleri, kimilerinin görünce mutluluktan ağladığı hayalleri olabilir.  
 
     
2 
 
Melisa Rabia Çelik 
 
Gömlek Seçerken Bile İki Defa Dener İnsan… 
İnsan ömrünün 75 yıl olduğunu varsayarsak, bu sürede ne kadar çok anı birikir değil mi? 
Hatta bizim hatırlamadığımız anılar da başkalarından duyulur. İlk yürüyüş anıları anlatılır 
anneler babalar tarafından, bu hikaye bitmemişken hemen ilk anne veya baba deyişe geçilir. 
Sonra okula ilk başlayış, ilk ağlamalar hiç unutulmaz. İlk öğretmenine çoğumuz aşık 
olmuşuzdur. İlerleyen zamanlarda hayat daha da zorlaşır ve anılarımız ciddiyet kazanır. İşte 
bu anlar hayattaki kırılma noktalarımız olarak ifade edilir. 
18 yaşlarından birkaç sene önce ilk lise aşkıyla başlar hayattaki kırılma anları bazıları için. 
Şöyle bir deli dolu aşk yaşamak üzereyken ya karşılık göremez ya hakkettiğiniz ilgiyi 
bulamaz ya da her şey güzel başlarken bir anda karşı tarafın yaptığı kötü bir şey olur ve ilişki 
biter. Ergenlik döneminde bir insanın hayatında yaşayaceğı en kötü olaylardan biridir bu eğer 
ki hayata dair pek fikri yoksa. İşte o anda o süreci atlatma zamanı hayattaki ilk kırılma 
anlarından biridir, çünkü o dönem lisenin son zamanlarına çok yakınken olur ve ikinci 
kırılma dönemi olan üniversite seçiminde çok önemli rol oynar. Dönemi ne kadar çabuk 
atlatırsanız süreç o kısa sürer, bu da sizin üniversite sınavına o kadar iyi hazırlanmanız ve o 
kadar iyi bir üniversite tercihi yapmanıza olanak sağlar. 
Üniversite sınavı iyi veya kötü bir şekilde geçtikten sonra hayattaki kırılma anlarından en 
kuvvetlilerinden biri gelir; tercih dönemi. Hak verirsiniz ki, en azından 5 sene kadar 
yaşayacağınız yeri belirlemek ve bundan sonraki hayatınızda sizinle beraber olacak mesleği 
seçecek olmak yeterince ciddi bir andır. Sadece meslek belirlemek değildir bu; belki eşinizle 
orada tanışacaksınız, belki de bulduğunuz işe göre hayatınızı o şehir odaklı kuracaksınız. Bu 
nedenle verdiğiniz kararı çok iyi irdelemeniz gerekmektedir. 
Peki ya diğeri nedir sizce? Tabiki evlilik. Evlilik hayatta atılan en büyük adımlardan biridir. 
Önceki süreçte geçirilen evreler de önemli anlardır kesinlikle, çalışacağınız sektörü, şirketi 
belirlemek, ileriye yönelik planlar doğrultusunda hareket ederken doğru kararlar vermeye 
çalışmak gerçekten zor adımlardır ama hiç biri evlilik kadar ciddi olamayacaktır. Şöyle bir 
düşünün, nasıl olabilir ki zaten çünkü işinizi bir anda bırakıp yeni bir şeyler yapabilirsiniz ya 
da şirketinizi değiştirebilirsiniz. Bu konuda tamamen özgürsünüz demektir. Peki ya hayatı 
çift kişilik yaşamaya başlamak? Hayatınıza yeni birini eklemek, başka bir karakterle aynı 
evde yaşamaya başlamak, çocuğunuzun annesinin veya babasının kim olacağına doğru karar 
vermek… Bunlar size nasıl anlamlar ifade ediyor? Birini seçtiğiniz zaman onunla çok mutlu 
olursunuz, birlikte bir ya da birkaç çocuk dünyaya getirirsiniz. Evliliği tam anlamıyla yerine 
getirmiş olursunuz artık, çünkü bütün vakitler onlarla birlikte geçecek demektir. Her şey 
güzel giderken, sıkıldığınızı fark ettiniz ya da bu hayatı eşinizle yaşamak istemediğinizi biraz 
geç farkettiniz diyelim. Ne olacak? İşinizi bıraktığınız gibi bırakabilir misiniz eşinizi, 
çocuğunuzu? Kesinlikle imkansızdır, birilerine bağlı olmak, hayatı bölüşmek bambaşkadır. 
İşte bu yüzden hayattaki en büyük kırılma anı eşinizi seçerken yaşadığınızdır. İyice 
düşünmelisiniz. Hem aklınızla hem de kalbinizle bir karar vermelisiniz. Bu iki karar organınız da aynı ismi işaret ediyorsa ne olur ne olmaz tekrar düşünmeniz gerekir. Çünkü bu 
gerçek anlamda en tehlikeli virajdır hayatta yaşadığınız ya da yaşayacağınız. 
Bana gelecek olursak… Ben henüz bu hayatta 20. yılımdayım ve sadece üniversite seçimi 
sırasında ilk virajımla karşılaştım. İlk virajı başarıyla tamamladığımı düşünüyorum, çünkü 
seçimimden de şu anki hayatımdan da oldukça memnunum. Ama Aile Fotoğrafı kitabının da 
bana bundan sonraki seçimlerimde de olumlu yönde katkısı olacağı aşikâr. 
Kaynakça: 
Görkem, Kerem. Aile Fotoğrafı.İstanbul. Sel Yayıncılık, 2016.  
Saros Körfezi’nde Şarkılara Boğulmak 
 
 Yazın boğucu sıcağında, deniz ve şarkıların altında ruhunu dinlendirmek kadar güzel bir şey olmasa 
gerek; en azından Saros Körfezinin şirin bir kasabasında yapılacak olan bu festivalle ilgili haberi 
duyunca aklıma gelen ilk düşünce buydu. Bir yıl kadar önce Zeytinli Rock Festivali’nde yaşanılan 
izdihamı düşününce yazı biraz müzik ve eğlenceyle doldurmak için aklıma daha iyi bir alternatif 
gelmiyordu zaten, bu fırsatı kaçıramazdım. Lisedeki yakın dostumu aradım ve ona teklifimi sundum, 
Ağustos’umun ilk haftasını başka bir şeye ayıramazdım. Planlar yapıldı, çadırlar alındı; geriye bir tek 
bir hafta daha beklemek kaldı. 
 Spontane gelişen bu kararın ardından 2 Ağustos’ta çıktık yola. Bir günü arkadaşımın evinde 
geçirdikten sonra sabırsızlıkla kamp alanına kendimizi attık. Uzunca bir sıra, biraz izdiham derken 
çadırları kurup kendimizi serin sulara attık. Bu noktaya kadar izdiham ve kalabalıkla geçen festival 
daha başlamadan bizi yeterince yormuştu. Tek umudumuz konserin coşkuyla başlayıp bizi 
yorgunluğun kollarından çekip çıkartmasıydı. Konserin ilk gününde bizim tüm bu beklentilerimizi bir 
anda karşılayacağını öncesinde hayal bile edemezdim. 
 Müzik tek sahneden tüm kollarını kumsalın etrafına atmış, tüm dinleyenleri her dakika biraz daha 
kendine çekiyordu. Cuma gününün sakinliğini Cumartesi aramak imkansızdı. Her gün saat 4’te 
başlayan bu müzik şöleni bizi her gece 2’ye kadar hiç yalnız bırakmadı. Hafta sonu kasabanın 
civarındaki yerleşimlerden gelen insanlarla kalabalık biraz daha arttı. İkinci günün akşamında 
kumsalın öteki ucunu görmek artık imkansızlaşmıştı. Başlangıçta rahatlatıcı ve sakin olacağını 
düşündüğüm bu festival bir anda insanın tüm enerjisini bir akşamda çıkartıp ertesi güne hiçbir şey 
bırakmayan bir şoka dönüştü. Heyecanı ve coşkuyu yaşamak güzeldi ancak ertesi günün sabahı asla 
bir önceki akşam kadar güzel olamayacaktı.  Sabahları akşamın coşkusu, kendisini tüm herkesle birlikte sakin ve soğuk denize atarken; biz de 
kendimizi kasabayı dolaşırken bulduk. Her zaman gelmediğimiz bir yerdeydik sonuçta, hevesimizi 
alalım diye çıktık yola. Ancak geç de olsa fark ettik ki böyle bir festival için uygun bir yer değildi Erikli. 
Müzik güzel ve Erikli’nin denizi rahatlatıcı olsa da kasaba altyapı açısından 3 günde berbat bir hale 
gelecekti. Bir ucunda festival yapılsa da bu kasaba yazlık bir mekan olmaktan çok sakin bir kasabaydı. 
Her ne kadar belediyenin niyeti bu festivale destek vermekle burayı daha ilgi çekici bir yer haline 
getirmekse de beklentiler gerçeklerle örtüşmüyordu. Sık sık yaşanan elektrik ve su kesintileri bizi her 
gün biraz daha yorsa da akşamın gelişi bizi bu dertleri düşünmekten biraz daha uzaklaştırıyordu her 
seferinde. 
 Tüm coşkunun ve eğlencenin ötesinde, bu 3 günde neler yaşanmadı ki... İlk gün Bülent Ortaçgil 
nostaljik şarkılarıyla eskinin müziğini ve kendi hamurunda yoğurduğu tüm duyguları herkese bir kez 
daha yaşattı. Manga da keza daha yakın dönemdeki sanatçılardan biri olmasına rağmen en eski 
albümlerinden sevilen parçalarla ve yeni albümündeki hareketli şarkılarla bizi kendimizden geçirdi. 
Leman Sam gerek kendi performansı gerekse Selçuk Balcı ile birlikte düetiyle festivalin tüm 
coşkusunu bambaşka bir seviyeye çıkardı. Duman her zamanki gibi gecenin en geç saatine kadar bizi 
müziğinden mahrum bırakmadı. Son gün ise öncesinde Yeni Türkü, sonrasında Moğollar ve Hayko 
Cepkin; sakin geçen bir akşamüstünü tüm şarkılarıyla renklendirdi. Önce sakin bir nostaljiye boyadılar 
kumdan tuvali, ardından rock müziğin coşkulu heyecanına. Moğolların kurucu üyesinden Cahit 
Berkay’ın doğum gününü de kutlamadan olmazdı. 
 Yorucu ama güzel geçen 4 günün ardından Trakya Fest bize çok güzel anılar bıraktı. Denizi ve havası 
diğer sahillerden biraz daha farklı olan güzel Erikli kasabasında bu festivalin gelenekselleşmesinden 
daha iyi güzel bir dileğim olamaz, yaz adına. Festivalin tüm enerjimizi bizden almasına rağmen bize 
yaşattıklarından sonra bir kez daha o anlara dönmek için daha güzel bir yol olamazdı, bir kez daha 
Saros’un sularında müziğe boğulmaktan başka. 
 
                  Onur Mermer  
 
İSİM: Berkay Can Baydar 
NO:21302217 
 
 
 
BAŞKA BİR DÜNYA 
Yine sıradan bir geceydi benim için. Yalnızlığıma gömülmüş, mutsuzluğun alışagelmiş sıradanlığı 
içerisinde her akşam yatmadan önce dinlediğim arabesk müziğin verdiği mazoşist mutlulukla 
uyuyakalmak üzereydim. 
Çok karanlıktı ve soğuktu, önümden neşeli insanlar geçiyordu. O kadar mutlulardı ki onlara 
katılmak istedim ama hareket edemiyordum. Adım atmak istedim, koşmak istedim fakat olmuyordu, 
yapamıyordum. Bir çıkmaz içindeydim, bütün vücudum kaskatı kesilmişti, ağlamak istedim onu da 
yapamadım. Aniden el ele tutuşan bir çift üstüme gelmeye başladı, bağırmaya çalıştım, yardım istemeye 
yeltendim, o da olmadı. Leyla diye sesleniyordu, gözlerinden kız arkadaşına ne kadar aşık olduğu belli 
olan esmer çocuk. Uzun boylu, kahverengi gözlü sert görünümlü biriydi, gözlerinin altındaki 
kırışıklıklardan genç yaşta olmasına rağmen çok şey yaşamış gibi görünüyordu. Turuncu saçlı çok güzel 
bir kızdı Leyla. Çocuk hızlı adımlarla üstüme geldi, sanırım sesimi duymuştu. Ama bir anda üstüme 
oturdu, fakat hiç acı çekmemiştim, nedense ayaklarıma bir ağırlık çökmemişti. Ne oluyordu, neydim ben, 
nasıl bir oyun içerisindeydim? Rüya mıydı yoksa bunların hepsi? 
Leyla bir anda ağlamaya başladı, olmaz diyordu çocuğa, yapamam bunu diyerek ağlıyordu. Çocuk 
ısrar ediyordu ama Leyla yanaşmıyordu bu duruma. Ne tartışıyorlardı acaba, neydi dertleri? Leyla kalktı 
sonra uzaklaştı oradan. İsmini duyamadığım çocuk kalktı sinirle, deniz kenarına gitti, haykırmaya başladı 
yaşayamam ben, olamam onsuz dedi ve sigarasını yaktı. Çok sigara içen görmüştüm ama o çare arıyordu 
yükselen dumanlarda, yardım edin bana der gibi bakıyordu. Sigarasını attı denize, ters tarafa doğru gitti. 
Ben hala duruma anlam verememişken başka bir çocuk geldi ve üstüme oturdu. Neden üstüme 
oturuyordu herkes, neydim ben? Kafayı yemek üzereydim, bağırmak haykırmak istiyordum ben de ama 
olmuyordu, içime ağlıyordum sessizce. Çocuk küfretmeye başladı, kendi kendine kızıyor gibiydi. Bir 
çıkmaz içine girmiş gibiydi, insanların bencilliğine kızıyordu. Kızma demek istedim ona, kızma sakın 
onlara. Bencillik yaratılışımızda yok muydu? Nasıl kızarız insanlara insan oldukları için. Bencil olmayana 
kızmak lazımdı aslında dünyanın en iyi oyuncuları oldukları için. 
Sonra farkına vardım, ben bir banktım deniz kenarında duran. Sevmiştim bank olmayı zamanla, 
bir sürü insanın derdine ortak olmuştum onlar hiç farketmeden. Birçok arkadaşı vardı eski benin ama çok yalnızdım, yalnızlık kusuyordum. O kadar sahteydi ki her şey mutsuzluğum spontanlaşmış hayatımın bir 
parçası olmuştu, mutluymuş gibi rol yapıyordum hayata. Şimdi ise hayat güzeldi, insanlar benle herşeyini 
paylaşıyorlardı, hepsinin en yakın arkadaşıydım. Bazen yakın bir dostları, bazen çok değer verdikleri 
sevdikleri oluyordum. Doğallardı bana karşı rol yapmıyorlardı.  
 Tam mutluluğun gerçek anlamını bulmuş, hayatta ilk kez olduğum kişiyi sevmişken bir adam 
geldi sessizce. Ağlamıyordu ama her halinden belliydi büyük sıkıntıları olduğu. Yeter diyordu, yaşamak 
istemediğini söylüyordu. İsimler sayıyordu, kaybetmiş gibiydi hepsini. Nasıl giderler, nasıl bırakırlar beni 
diyordu. Yaşamanın anlamı kalmamış onun için, bunu sayıklıyordu. Bir yandan dur demek geliyordu 
içimden, ama diğer tarafım haklı diyordu, niye yaşıyoruz ki bu yalan dünyada diyerek bastırıyordu adamı 
durdurmak isteyen tarafımı. Sonra kalktı adam denize doğru yürüdü. 60 yaşlarında, bembeyaz saçlı uzun 
sakallı biriydi. Elinde gazeteye sarılı şişesinden bir yudum daha aldı, yere sert bir şekilde fırlattı daha 
sonra şişesini, kırılmıştı şişe. Sonra yavaşça denize bıraktı kendini. Şaşırmıştım, kolay mıydı bu kadar? 
Bekledim çıkmasını. Dakikalar geçtikçe bir ses yükseliyordu ama farklı bir yerdendi sanki. Adam 
çıkmıyordu denizden, o çıkmadıkça ben de vücudumu hareket ettirebiliyordum. Çıkmadı o hüzünlü 
adam. Bende dönmüştüm eski dünyama. Bulamamıştım mutluluğu yine, bir bank olsam bile mutsuz 
olabiliyordum, gözlerimi açıp beni dürten arkadaşımı görünce anladım ki gerçek mutluluk diye bir şey 
yokmuş.  
   
Ömer Mesud Toker 
21302479 
Türkçe 101 – 3 
Ali Turan Görgü 
6. Ödev – Final 
PLÜTON ÖĞRETMENİM! 
DERS: SEVGİ 
KONU: SEVGİNİN GÜCÜ 
 
Merhaba Dünyalılar. Benim adım Plüton. Uzun bir süredir “Sevgi” öğretmeniniz sizlerle 
birlikte değildi. Ben de birkaç haftalığına onun yerine size öğretmenlik yapacağım. Bugünkü 
konumuz uzun süredir hasret kaldığınız ve en büyük eksikliğiniz “sevgi”nin gücü.  
…   
 
 
* onedio.com * 
 
- Oo Dünya duydun mu, seninkiler bizim Plüton’a uğramışlar.  
- Duydum tabii de bizimkilerin boş işleri işte ya. 
- Öyle deme oğlum, sen adamı küçük gör, gezegeden sayma, her fırsatta ez falan ama o hala sana 
küsmemiş ve sevgisini gösteriyor. Bu iş öyle herkesin yapabilceği iş değil; harbiden babayiğit 
gezegenmiş bizimki.  … 
  Birkaç gün önce NASA’nın dokuz yıl önce uzaya gönderdiği “New Horizons” adlı uzay aracı, 
hep küçümsediğimiz hatta gezegen bile saymadığımız Plüton gezegenine en yakın mesafeye ulaşarak 
bu “cüce gezegen”in fotoğraflarını çekti. Bu fotoğraflar sosyal medyada büyük ilgi gördü. Bu ilginin 
sebebi ise gezegenin üzerinde görünen kalp. Olan bunca şeye rağmen hala bize gönlünü açmasıyla 
Plüton herkesin sevgisini kazandı. Düşünsenize. Eğer bize sevgisini göstermemiş olsaydı hiç bu kadar 
popüler olabilir miydi? Tabii ki hayır. Aslında Aşık Yunus olayı çok güzel özetlemiş “Sevelim sevilelim!” 
diyerek. Sadece seversen sevilirsin ve sevilirsen seversin. Plüton bunu bize birkaç gün önce öğretti 
ama bu Dünya’yı güzel ve herkesin mutlu olabileceği bir yer haline getirebilmemiz için ondan 
öğrenmemiz gereken daha çok şey var.  
  Herkesin mutlu olabileceği bir yer demişken dünyayı yaşanamaz, insanların nefret ettiği kötü 
bir yer haline getiren şeyler nelerdir sizce, savaşlar mı, kıtlık mı, ırkçılık mı veya daha başka sorunlar 
mı? Peki bu problemlerin temel sebebi ne sizce; empati yapmamak mı, bencillik mi? Bence asıl neden 
sevgisizlik. Bir insan severse sevdiğinin duygularını anlamaya çalışır yani empati yapar. Kendinden 
geçer, sevdiği için yaşar ve bencillikten eser kalmaz. Eğer biz de Plüton gibi tüm Dünya’ya kalbimizi 
açabilirsek, gerçekten seversek işte o zaman her renkten, her dinden çocuklar uçurtmalarını 
beraberce uçurabilecekler ve ne savaş, ne açlık, ne fakirlik kalacak; hepsi yeryüzünden silinecek ve 
Morgan Freeman’ın “İnsanlık Afrikalı bir anne çocuğuna ‘Tabağındaki yemek bitecek!’ diye 
bağırdığında kurtulacak” sözü sözde ve hayallerde kalmayacak, gerçekleşecek.  
  Bu yazdıklarımın sadece hayallerden ibaret süslü sözler olduğunu düşünenler varsa eğer lafım 
onlara. NASA’nın bazıları tarafından “boş iş” olarak görünen bu fotoğraflama işi bence sadece bir 
başlangıç. Dokuz yıldır Plüton bize en büyük eksikliğimizi göstermeyi bekliyordu ve birkaç gün önce 
bize ilk dersini verdi. Bize “Sevginin Gücü”nü gösterdi, sevgi o kadar güçlüydü ki tek fotoğrafla tüm 
dünyanın gönlünü fethetti. Tek fotoğrafı bile bu kadar güçlü olan sevgi niye bizi değiştiremesin ki ya 
da neden herkesin mutlu olabileceği bir dünyanın temeli olmasın? Dediğim gibi Plüton 
öğretmenimizden öğreneceğimiz çok şey var ama başlamak bitirmenin yarısıdır derler. Plüton bize ilk 
dersini verdi devamı da gelecek. 
  Ha bu arada unutmadan, Plüton öğretmenimiz “Öğretmenim bayramda ödev mi yapılır hiç!” 
dememize rağmen “Bu ödev için en güzel zaman bayram zamanı…” dedi ve bayram tatili ödevi verdi. 
Hepimizden dini, dili, ırkı, rengi ne olursa olsun Dünya’daki tüm insanları hatta evrendeki canlı cansız 
tüm varlıkları sevmemizi istedi. Mutluluğun anahtarının burada gizli olduğunu söyledi. Ve eğer bu 
ödevden on üzerinden on alırsak “İnsanlık” dersinden direkt geçiyormuşuz; bence bu fırsatı 
kaçırmamalıyız.  
 
 
Andaç Ünal 
 
Yalnızlık Hapishanesi 
 
Bir an için size en yakın insanın elli milyon kilometre uzakta olduğunu hayal edin. 
Doğduğunuz gezegene bir daha asla ulaşamayacağınızı düşünün. Yaşamak için sınırlı 
kaynaklarınızın kaldığını hesaba katmıyorum bile. Korkunç değil mi? Andy Weir’in romanı 
​ Marslı’nın ana kahramanı Mark Watney’nin başına gelen de tam olarak bu durum. Mark, Mars’a 
giden bir araştırma ekibinin botanikçi üyesi. Mars’ta beklenmedik bir fırtına çıktığında, öldü 
sanılıp Mars’ta bir başına bırakılıyor. Romanın devamında Mark düştüğü bu bahtsız duruma 
rağmen şaşırtıcı bir şekilde sakinliğini koruyor ve yaşaması için gerekli olan mantıklı hamleleri 
yapmaya devam ediyor. Tabii ki zaman geçtikçe hem fiziksel hem psikolojik olarak yıpranıyor. 
Yaşadığı en yıpratıcı duygunun ölüm korkusu olduğunu düşünebilirsiniz. Fakat zamanla 
yalnızlık duygusu baskın geliyor. Yalnızlığın bir insanı ne kadar etkileyebileceğini, nasıl insanın 
psikolojisini değiştirebileceğini ve yaşama isteğini zehredeceğini görüyorsunuz. İnsanın sosyal 
bir canlı olduğunu düşünürseniz, yalnızlığın insanı bu kadar kötü etkilemesi hiç şaşırtıcı 
gelmiyor. 
 
 
Fotoğraf: Marslı 2015 
 
Yalnızlığın psikoloji üzerine etkisini incelemek için çok uzaklaşmanıza, marsa gitmenize, 
gerek yok. Y jenerasyonu olarak yalnızlığın 21.yy’da insana olan etkisini her köşe başında 
görebiliyoruz. İnsanlar artık kalabalık içinde yalnız bireyler. Bilgi çağı insanların yalnızlıklarını 
azaltmak yerine şaşırtıcı bir şekilde insanlar arasına büyük duvarlar örüyor. Peki artan yalnızlık 
insanlık için kötü bir hadise mi? Bence durumun iyiye gitmediği kesin, ama öncelikle yalnızlığın 
tek bir birey üstüne etkisini incelemek istiyorum. Bu konuda incelenebilecek en iyi örnek yani 
yalnızlığın psikoloji üzerine kötü etkisine en büyük gerçek hayat örneği Genie takma isimli kız olabilir. Genie yirmi aylıkken babası(!) tarafından bir odaya kapatılıyor. On üç yaşına kadar hiç 
kimseyle iletişim kuramıyor (Reynolds, 428). Şans eseri yetkililer durumunu fark ediyor ve insan 
denilemeyecek babasının elinden kurtarıyorlar. Fakat iş işten geçmiş oluyor. Sosyal olarak izole 
bir şekilde çocukluğunu geçiren Genie geri dönülemez hasar alıyor. İnsanlardan uzak bir şekilde 
yaşayan zavallı kız düzgün konuşamıyor, düzgün yürüyemiyor, zihinsel ve fiziksel gelişimini 
hiçbir zaman tamamlayamıyor. Tabii ki Genie uç bir örnek ve günlük hayatta yalnızlık her insanı 
bu kadar etkilemiyor. Ama Genie sosyalliğin insana etkisiyle ilgili önemli bir ders veriyor: İnsan, 
insan olmadan yaşayamıyor. En basitinden insanlar olarak bir şeyi başardığımızda 
anlatabileceğimiz birisini arıyoruz; bizi tebrik edecek, mutluluğumuzu paylaşacak birisini. Ya da 
üzgün olduğumuzda yaslanabileceğimiz bir omuz, bazen fikir danışabileceğimiz bir akıl arıyoruz. 
Bazen de sadece eğlenmek, vaktimizi geçirmek için bir dost arıyoruz. Bu aradıklarımızı 
bulamadığımızda hayatlarımız monotonlaşıyor. Hayatımızı paylaşabileceğimiz birisi olmayınca, 
hiçbir şeyden keyif alamıyoruz. Rus bir yazarın da dediği gibi, "Kendini yalnız hisseden kimse 
için her yer çöldür.". Hayat yalnız yaşandığında çölde susuz kalmak gibi bir eziyete dönüşebilir. 
İnsan uzun süre kimsesiz kalınca zihninin içinde bir hapishanede yaşıyor olduğunu düşünebilir. 
Nasıl hapishane insanın psikolojisini kötü yönde etkileyebilirse yalnızlık da insanı öyle 
etkileyebilir. Yalnızlığı hapishaneye benzetiyorum çünkü ben de bu kodese hayatımın kritik 
anlarından birinde bilerek girdim. Etrafımdaki insanları bilerek uzaklaştırdım. Kendimi diğer 
insanlardan koruduğum bir surdayım sandım. Aslında bubi tuzağının içindeymişim. Tuzaktan 
ku​rtulup özgürlüğüme kavuştuğumda ise aynı ​Esaretin Bedeli’indeki Brooks gibiydim; uzun süre 
hapisten sonra çıktığında yaşama uyduramayan birisiydim. Brooks alışamadığı dünyada 
yaşamaktan vazgeçti, şanslıydım ki benim problemlerim oldukça küçüktü ve yaşamıma 
rahatlıkla geri döndüm. Her insan benim kadar şanslı olmayabilir, bazı insanların problemleri 
oldukça büyük olabilir yalnızlık sadece bu problemleri kötüleştirir. 
 
Yine de bir süre tek başına kalmayı, sonuçlarını öğrenmesi için herkese tavsiye 
edebilirim. Bir şeyin değerini ancak kaybettikten sonra anlayabilirsiniz. Başka insanların değerini 
de ancak onları kaybettikten sonra anlayabiliyoruz. Fakat yalnızlığı hep kayıp olarak düşünmek 
karamsarlığa girebilir. Bazen ona ihtiyacımız olabilir. Ben sakinliğe ihtiyacım olduğu için 
yalnızlığın hapsine girmiştim. İnsanlardan uzaklaşmaya ihtiyacım vardı dolayısıyla kendimi 
yalnızlaştırdım. Başlarda da mutlu etti, rahattım. Sonunda kafamı dinleyebilmiştim. Bazı insanlar 
ıssızlığı bu sebeplerden sevebiliyor. Her insan yalnızlıktan aynı derecede etkilenmiyor. 
İnsanlara harcayacağı vakti; kitaplarını okumaya, hobilerini geliştirmeye, bilim yapmaya veya 
sanata harcamayı tercih edebiliyor. Mutlu oldukları sürece oldukça tercihleri hakkında kötü 
yorum yapamam. Yalnızlık böyle durumlarda özgürlük olabiliyor. Yalnızlık insanlara ihanet 
etmiyor. Yalnızlık hayal kırıklığı yaşatmıyor. Yalnızlık aldığınız kararlara karışmıyor. Yalnızlık 
sırtınızdaki sorumlulukları azaltıyor. Eğer yalnızlık sizi kötü etkilemiyorsa, yalnız yaşamaktan 
gocunmuyorsanız; bu bir problem değil. Yalnız yaşamanın da kendine göre avantajları var. 
Yakın bir arkadaşım sinemaya yalnız gittiğini söyledikten sonra onunla “Aaa! Kıyamam yalnız mı 
gidiyorsun?”, diye şakalaşmıştım. O da beni “En azından keyifle filmimi izleyebiliyorum ve iki 
bilet parası vermek zorunda değilim.” diye susturmuştu. Kendince haklıydı, ikimiz de halimizden 
memnunduk. 
 Yalnızlıktan memnun olabilirsiniz, ama bu yalnızlığın dipsiz bir çukur olabileceğini 
değiştirmiyor. Kontrol edilmediğinde insanlar içine bir kara delik gibi çekilebilir. Ne olursa olsun 
insanlar tamamen yalnız bırakılmamalı. Genie’nin yaşadıkları başka bir insanın başına 
gelmemeli. Aynı zamanda insanlar sıkboğaz edilmemeli. Bazı insanlar sosyal ilişkilere 
diğerlerinden daha az ihtiyaç duyabilir. Her insan birbirinden oldukça farklı ama hiçbir insan 
tamamen yalnız değil, olmamalı. 
 
 
Kaynakça: 
 
​ Darabont, Frank. ​Esaretin Bedeli. Film. 1994. 
 
Reynolds, Cecil R. ve Elaine Fletcher-Janzen. ​Concise Encyclopedia of Special Education: A 
​ Reference for the Education of the Handicapped and Other Exceptional Children and Adults. ​NJ: 
John Wiley & Sons. 
 
​ Scott, Ridley. ​Marslı. Film. 2015. 
 
​ Weir, Andy. ​Marslı. Roman. 2014. İthaki Yayınları. 
 
        Montaigne; Kendinizi Bulabilmek 
Montaigne Denemeler’i okurken insan düşünmüyor değil “ bu kitabı acaba ben mi yazdım” diye. 
Denemeler’de görüp hissedebildiğiniz çoğu şeyi Montaigne’de değil kendinizde bulabiliyorsunuz. Aynı 
zamanda kitap okuyucuya oldukça sıcakkanlı ve içten mesajlar içerebiliyor ki bu durum kendinizi 
büyüklerinizin anlattığı hikâyeleri dinlerken girdiğiniz moda sokabiliyor.  
Mesela kitabın başında okuyucuya diye bir bölüm var ve şöyle bir cümle içerir; “Kitabımın özü benim: 
boş zamanlarını bu kadar sudan ve anlamsız bir konuya harcaman akıl kârı olmaz.”(33) Bence 
muazzam bir şekilde samimiyet kokan bir cümle okurken tebessüm etmiştim. 
Montaigne’in denemelerini okuduktan sonra fark ettim. Her zaman kendimden söz etmekten sakınıp 
kaçınmışımdır toplum içinde hep başkalarının benim hakkımda konuşmasını beklemişimdir. Neden 
mi? Çünkü ne zaman kendimden bahsetsem, sanki kendimi övüyormuşum gibi hissederim ki bu 
toplumumuzda pek hoş karşılanacak bir şey değil. Bu yüzden hayatımız boyunca tıpkı benim yaptığım 
gibi “ben” demekten kaçınırız bir çeşit adet. Oysa ne kadar hoş bir zamirmiş “ben”.  
Kendinden söz etmek bencillik olarak algılansa bile, ben bu kitabı okuduktan sonra kendimden söz 
etmeyi sevdim çünkü şunu fark ettim; hayatımı duyduğum gördüğüm ve yaşadığım gibi 
anlatamayacaksam ne anlamı var ki nefes almamın? Birileri bir şeyleri etik olarak yasakladı diye ben 
de böyle düşünmek zorunda mıyım? Ayrıca siz bir doktora sen hastalarından kendine göre değil 
başkasına göre, kendi bilginle değil başkasının bilgisine göre söz edeceksin diyebilir misiniz? 
Diyemezsiniz aynı mantık bu konuda da geçerli… 
 Bu “bencillik”  toplumsal yapıdan kurtulmamı, birey olarak hayatı sorgulamamı ve kendimi bazı 
şeyleri yapmaya programlanmış ve o bazı şeylerin ötesine geçemeyen bir makineden çok insan gibi 
hissedebilmemi sağladı. Zaten Montaigne’in anlatmak istediği şey de tam olarak bu. Ben sadece biraz 
daha modern bir dille söyledim kısaca özeti şu: Kendinizi olduğunuz gibi gösterin: Mesela sararma, 
aksırma tıksırma bedenin bir kısmını, onu da şöyle böyle, gösterebilir. Önemli olan bunları 
gösterebilmek değil, kendinizi, öz benliğinizi gösterebilmek. 
Montaigne denemelerinin her birinde ünlü yazarların veya düşünürlerin sözleriyle kendini 
doğrulamayı çalışmış ve bence başarmışta. Aynı zaman da bir konudan diğerine çok iyi geçişler 
yapmış. Mesela aşktan bahsedip onu mantıklı bir şekilde din ile harmanlayabilmek her baba yiğidin 
harcı değil gibi. Bu şunu benziyor; balığın ağaca tırmanma yeteneğine göre onu değerlendirmek gibi 
fakat Montaigne balığa önce karada nefes almayı öğretmiş sonra ağaca tırmanmayı öğretmiş en son 
ise değerlendirebilmiş ve bunu hakikaten yapabilmiş. Bu verdiğim örneği çok uç bir nokta olarak 
görebilirsiniz lakin kelimelerle dans edebildikten sonra balığı ağaca da tırmandırabilirsiniz. 
Dostluğu Montaigne kadar iyi açıklayabilen birini daha ne gördüm ne duydum. Öyle saf ve orijinal bir 
anlatımı var ki dostluğu en uç nokta yaşamış biri olsa gerek diye düşünülebilir lakin dostluğun 
tanımını ruhların derinden uyuştuğu karıştığı ve kaynaştığı tek bir beden olarak yapıyor yani; birini 
söylediğin zaman diğeri hemen aklına gelir “rakı ile balık” gibi. Aristoles’in de dediği gibi “Ey dostlarım 
dünyada dost yoktur…” Her hangi birini düşünün ki onsuz bezgin ve yorgun ve hissedin kendinizi, siz 
onun ile bir elmanın yarısı gibiydiniz. Onun yokluğunda kendinizi yeryüzünde varlığınızın yarısından en 
aziz parçasından yoksun gibi hissedin.  İnsanlar kendilerini Montaigne’in denemelerinde çok kolay bulabileceklerdir lakin kaçımız yazdıklarını 
uygulayabiliyoruz? Kaçımız benciliz veya kaçımız böyle bir dostluğa sahibiz? Montaigne hayallerimizi 
ve istediklerimizi bize sunan bir yazar düşünceleri hayalperest ama güzel. 
                    Mertcan Yılmaz
   
                    21201138 
Kaynakça 
Montaigne. Denemeler. Beyoğlu-İstanbul: Cem Yayınevi, 1994. 
 
Not: Hocam kitabın içinde bulunan Aristoles’in sözünü kullandım. 
  
Bartu Özcan
BEŞ DUYU 
Hepimiz bu dünyada duyularımız sayesinde yaşıyoruz. Benzin istasyonlarının boğaz 
yakan kokusuyla, gece içine girdiğimizde içimizi üşüten yorganın soğukluğuyla,  çikolatanın 
o dilimize mutluluk saçan tadıyla, her duyduğumuzda bizi hüzünlendiren o şarkının tınısıyla, 
o çok güzel küçük çocuğun gözlerinin görüntüsüyle varız. Hayatımıza anlam katan, devam 
etmemizi sağlayan duyularımızla algıladıklarımız aslında.  Bizi mutlu eden şeyler de bunlar.  
Mesela ben kendimi koku duyusu olmadan hayal edemiyorum. Bütün anılarım, aşklarım, 
hissettiklerim ve geride bıraktıklarım hep kokuyla kayıtlı zihnimde. Duyduğum her koku bana 
farklı bir zamanı, anıyı hatırlatıyor.  Aynı şekilde geçmişte yaşadıklarımı düşündüğümde o 
kokuları hissediyorum. Ben tek bir duyuma bile bu kadar bağlıyken tüm duygularımdan 
birden vazgeçmek çok korkutucu bir fikir.  Yeryüzündeki Son Aşk filmi işte bahsettiğim, bütün 
 
duyuları kaybetme durumunu ele alıyor. 
 
  Ben kokulara bağımlı bir insanım. Ama bence aslında herkes biraz öyledir.  Koku 
duygusunun hafızayla çok güçlü bir bağlantısı var. Mesela sevdiğinizin kokusu sizi duygudan 
duyguya sürükler. Hem en mutlu olduğunuz hem de en çok acı çektiğin zamanları hatırlatır. 
Midendeki kelebek, boğazındaki düğüm karnına atılmış o yumruk duygusunu sana hatırlatan 
hem o insanla ya da anılarla özdeşleştirdiğin kokulardan kaynaklanıyor. Filmde bütün 
duygular sırayla, parça parça yok oluyor. İlk kaybolan duyu da koku oluyor. Belki de en yıkıcı 
etkiyi yapan da bu oluyor. Koku duyularını kaybetmeden hemen önce insanlar onları çok 
etkilemiş olan anılarını hatırlayıp sinir krizine giriyor. Aşık olduğun kişinin, annenin, 
çocuğunun ya da en sevdiğin çiçeğin, çikolatanın kokusunu son kez duyuyor olma fikri insanı 
dehşete düşürüyor. Belki de kokusunu kaybetmek sevdiğimiz o şeyleri de kaybedebileceğimiz 
yanılgısına düşürüyor bizi. O kokuyu kaybetmekten korkuyor, sevdiklerimizin kokusundan 
 
uzaklaşmak istemiyoruz. 
 
  Mesela âşık olduğun insanın yüzü senin için yeryüzündeki en güzel görüntü olabiliyor 
bir anda. Gerçekte nasıl göründüğünün, toplumun onu nasıl algıladığının ve başka insanların 
onu güzel bulup bulmadığının hiçbir önemi olmuyor senin için. Sevdiğin için çok güzel 
geliyor o sana. Gözlerini kapattığında gördüğün görüntülerdir aslında seni etkilemiş olanlar. 
İşte sevdiklerinin yüzü, aldığın bir demet çiçeğin görüntüsü, dalıp gittiğin o manzara gece 
uyurken bile gözünün önüne gelenlerdir. Filmde görme duyusu ancak sevdiğin insanı 
gördüğünde yok oluyor. Bir bakıma, gördüğün en son şeyin sevdiğinin yüzü olması çoğu 
insanın hayali. Ama bir yandan dünyada veda etmesi en zor olan görüntüye kapatıyorsun 
gözlerini.  
Kaybedilen başka bir duyu da dokunma. O kadar zor ki karşındakine sarılamamak., 
ihtiyaç duyduğunda birinin seni kollarına aldığını hissedememek. Karşındakine dokunmak, 
eline küçük bir dokunuş bile olsa samimi olduğunun, yanında olduğunun önemli bir 
göstergesi bence. Bundan mahrum kalmak oldukça zor. Tam karşında duran insana dokunmak Bartu Özcan
isteyip dokunamamak, sarılmak isteyip sarılamamak insanın içine oturur. Sevdiğin insanı 
öpememek aynı anda hem çok yakın hem çok uzak olmak gibi. Birbirine güven ve huzur 
verememek demek.  
Bütün duyuların birer birer kaybolduğu bir dünyada iki ruh tanışıyor. Susan ve 
Michael duyularını yavaş yavaş kaybederken bile aşkı var olduğunu kanıtlarcasına seviyorlar 
birbirlerini. Kokusunu sürekli alamadığın, gözlerindeki ışığı göremediğin, sesini 
duyamadığın, ortak şarkılar paylaşamadığın, dokunamadığın birine de delicesine âşık 
olabileceğini, paylaşacak bir şeyler bulabileceğini gösteriyor. Varlığımızı sağlıyor dediğimiz o 
duyular olmadan da tutunabildiğini gösteriyor film. Ben hala kendimden emin değilim. Hala 
bana sanki duyularımı kaybettiğimde aynı insan olarak kalamayacağım gibi geliyor. Ama 
demek ki duyularının yokluğuna bile katlanmanı sağlayacak insanlar girebiliyormuş hayatına.  Bartu Özcan
Öğrencinin adı: Yunus Umeyr Kılıç 
 
Öğrenci Numarası: 21301404 
 
TURK 101-10 
 
09.12.2014 
 
 
 
 
BİTMEYEN ÇİLE 
 
 
 
 
 
 
Adanmış bir ruhun bitmez, tükenmez şiirleri... Okumakla bitirilemeyecek kadar derin ve tekrar 
tekrar okumakla yeni manalara açılan tükenmez  şiirler... Onun şiirleri ne bir hayal ve ne de bir 
rüyanın parıltısı , onlar yalnızca hakikatin ta kendisi. Çekirdeğinden doğduğu bir fikrin hakikatleri ve 
uğrunda yazılan bir davanın yalnızca nazma dönüşmüş gerçeklerdir Çile. Kelimeler satırlara sığmaz 
da taşar, içindeki manalar fazlaca gelir de taşınmaz yalnızca bire satırda. Aklın , hayalin, ruhun ve de 
kalbin ortasına yerleşir ancak ondaki manalar. Bu sıkleti de ancak bunlar kaldırabilir. 
 
Bir fikir uğruna dünyalara meydan okumuş, bundan vazgeçmesi uğruna ona sunulanları elinin 
tersiyle itmiş bir şair Necip Fazıl. Bir dava ki uğrunda girilen zindanlar, çekilen çileler Necip Fazıl'a bir 
deste gül gibi olmuş. Davası uğrunda çektiği çilelerin hepsi ona hoş gelmişti. O bütün varlığıyla 
adamıştı kendini bu yüce davaya, otuzundan sonra şereflenmişti bu davayla. Lakin onun için yeni bir 
doğuş olmuştu bu dava. Hayatının bundan önceki kısmını bir lahzada silmiş ve de çöplük olarak 
nitelendirmişti. Hayatının çilesi de bundan sonra başlamıştı. Fakat ne zindanlar ve ne de çekilen 
çileler onun ruhuna sıklet vermemişti. O davası uğrunda bunların hepsini göze almıştı. Çünkü onun 
bedeni azap çekse de, ruhu gül gülistan olurdu bu davada. 
 
Hayatı ona zindan, yaşamayı ona çile yapmışlardı kalemle ona karşı gelemeyenler. Bu acılar 
onun iliklerine kadar işlemişti ki Zindandan Mehmed'e Mektup'ta bunu okuyucuya dahi en derin  
duygularla hissettirebilmiştir. Zindanı âdeta yaşatırcasına anlatan ve çektiği acıları içine bürüyen Necip 
Fazıl şiirin sanatsallığından da hiç taviz vermemiştir. Bu çilesini bu şiirde şiirin nazmına öylesine işlemiştir 
ki çekilen bu acılar okuru dahi şevke getirmiştir. Bu zindan dünyaları ona kapatmışsa da 
 
Allah'a ulaşan bu yüce yolu asla kapatamamıştır. Üzerlerine koca duvarlar, kalın demirler çekilse de 
bunların hiçbiri onu Rabb'ine ulaştıran yol olan duadan alıkoyamamıştır. Çektiği bunca çileye dayanağı 
da gönlündeki iman ve yüce Rabb'iydi. 
 
Sakarya Türküsü bir başkadır onun dilinde. Şiirin ve sanatın belki de zirve yaptığı bir şiir... Lakin 
bir sanat ki Allah davasının topluluğuna bağlı bir sanat... Yalnız kulağa hoş gelen bir şiir değil aynı 
zamanda ihtiva ettiği manalarla da bir farklıdır Sakarya Türküsü. Sakarya onun dilinde âdeta Necip 
Fazıl'ın ruhunun tecessüm etmiş bir hali gibidir. Öz yurdunda garip bir Sakarya Necip Fazıl'ın ta 
kendisidir. Sakarya onun  ruh ikizi olmuştur şiirde. Onu anlamak da Sakarya'yı anlamaktan geçer. 
 
İstanbul'u sevmek ve tanımak ancak Canım İstanbul'u okumakla mümkündür. Onu okumayan ne 
 
İstanbul'u sevdiğini ve ne de onu hakkıyla tanıdığını iddia edebilir. Öylesine içten anlatılmış ki 
İstanbul, şayet İstanbul'dan bihaber bir insan dahi okusa Canım İstanbul'u, İstanbul'a hayran 
olmaması imkân dâhilinde değildir. Bu şiir her yeni okunuşunda insanı İstanbul'a bir kez daha hayran 
eder. Onu okudukça ne bir bıkkınlık gelir ve ne de bir bezginlik. O yalnızca yeniden okumaya şevk ve 
iştiyak verir ve İstanbul'u bir kez daha insanın gönlünün başköşesine oturtur. Böyle bir şehre de böyle 
bir şiir yakışırdı zaten. 
 
Bu şiirleri ne kadar anlatmaya çalışsak da yine  onlardaki sanatın ustalığını dillendirmeyi 
başarmış sayılamayız. O ustalığı görmek ancak o şiirleri yüzünden okuyup o sanatı tadabilmekle 
mümkündür. Her bir şiir farklı bir âleme açılan bir pencere gibi insana yeni yeni dünyaların kapısını 
aralar ve şiiri tekrar tekrar okudukça o dünyalar çok daha net anlaşılır. Fakat ne kadar çok okusak da 
bu Çile'yi okumakla bitiremeyiz çünkü bir sonraki okuyuşta anlaşılacak bazı manalar kalacaktır elbet. 
 
Ama tek çare ise bir daha okumaktır bu şiirleri. 
                    OLASI HAYATLAR  
Kader birçok kutsal sayılan dinde de olduğu gibi insanlar için önceden belirlenmiş olaylar dizisi 
midir yoksa insanların kendi verdikleri kararlarla çizdikleri yol mudur? Bu iki seçenek günümüz 
insanının yaşama şeklini belirliyor. İnsanlar bu seçeneklere göre ikiye ayrılıyor, ilk seçeneğin doğru 
olduğunu düşünenler her şeyin önceden belli olduğuna inandıkları için hiç sitem etmeden şükrederek 
mütevazı bir şekilde hayatlarına devam ediyor. Ben de geriye kalan insanlar gibi kaderin ikinci 
seçenekteki şekilde tıpkı Jared Leto'nun başrolü olduğu Mr.Nobody isimli filmdeki gibi olduğuna 
inanıyorum, yaptığım her şeyin sonucu iyiyse de kötüyse de tamamen benden kaynaklı olduğunu ve 
bazı olayların gerçekleşmesi gerektiğini, bu olayların kimlerin başından geçeceğini insanların verdiği 
kararların belirleyeceğin düşünerek yaşıyorum tıpkı filmdeki araba kazası olayı gibi.  
İkinci seçeneği biraz daha net anlatmak gerekirse bu tür bir kader inancını bir ağaca 
benzetmek hiç de yanlış olmaz. Kökten gövdeye doğru yükselerek giden dalsız kısmı bilinçli kararlar 
alamadığımız bebeklik ve çocukluk dönemine yani değiştirilemez her şeyin olması gerektiği gibi 
yaşandığı döneme, ağacın dallandığı kısmı ise ergenlik ve sonrasındaki bilinçli aldığımız kararlarla 
kendimize çizdiğimiz yola benzetebiliriz ve aynı zamanda sonbahar geldiğinde yapraklar dökülecek 
ilkbahar geldiğinde açacak ancak hangi dalın neresinde açacağı ise tamamen gelişen olaylarla yani ne 
kadar yağmur yağdığı, ağacın ne kadar güneş aldığı gibi değişkenlerle ilgilidir. Verdiğimiz karar bizim 
yönümüzü belirleyip hayatımızı şekillendiriyor ve en sonunda dalın bittiği yere kadar gelip ölüyoruz. 
Ama ölmeden önce kendimize hep pişmanlıklarımızla ilgili “ya o olay farklı gelişseydi o zaman nasıl bir 
durumda olurdum” gibi ve benzeri sorular sorup hayal ediyoruz tıpkı filmde son ölümlü insan olan 
Nemo’nun yaptığı gibi. Aynı zamanda bir başka açıdan da bakarsak yaptığımız olayların hep bir 
sonucu olduğunu görüyoruz ve bu da bizi yine pişmanlıklarımıza itiyor ve bize kaderimizi sorgulatıyor, 
bunun filmdeki örneği de Nemo karakterinin pantolonların fiyatlarını değiştirip iki pantolondan pahalı 
olanı daha ucuza satın alması sonucunda bir işçinin kovulması ve onun işsiz olması nedeniyle evde 
oturup kaynattığı yumurtadan dolayı oluşan yağmur damlasının düşüp telefon numarasını silmesi olarak görüyoruz. Bazıları bu olaydan karma olarak bahsediyor ve hayatlarını buna göre 
şekillendiriyor. Ben bu tip bir kader inancı ve karma arasında aslında pek bir fark görmüyorum. 
İkisinde de yaptığımız işlerin sonucu bizim hayatımızı şekillendiriyor, karmaya göre iyilik yapıp iyilik, 
kötülük yapıp kötülük bulurken, diğer inanca göre iyilik yapmamızın bizi büyük ihtimalle iyi yönde 
etkileyecek bir sonucu olacağını düşünüyoruz. Bu filmde karmaya uyup bu tip bir kader inancına 
uymayan şey ise filmin son sahnesidir. Son ölümlü olan Nemo’nun satrançta bazen en iyi hamle 
hamle yapmamaktır demesi üzerine bir ailenin parçalanışının tam ortasında kalan Nemo’nun seçim 
yapmamayı tercih etmesidir. Yapabileceği her seçimden doğacak her türlü sonucu göz önünde 
bulunduran Nemo hiçbir şeyi seçmemenin onun için en doğrusu olacağını seçiyor çünkü bazı şeylerin 
gerçekleşmesi gerekir. Düşündüğü, ihtimal verdiği olaylar onsuz da gerçekleşecek ama o bunların 
hiçbirinin içinde yer almak istemedi çünkü bazen belirsizlik hayata yol vermek için en doğru yoldur.   
Tahmin edilemez şeyler bu uzun hayat yolunda insanlara heyecanı ve merakı tattırır. Bu 
filmde işlenen kader inancı gibi bir inanca sahip olan insanlar hayatta hep beklenmedik şeyleri isterler 
bu yüzden ihtimalleri düşünüp kendilerini hazırlarlar ama gerçekleşen şey farklı olduğunda şaşırıp 
mutluluğu veya hüznü tatmaya çalışırlar bu onların yaşamlarına anlam katan şeydir. İnsanlar hep bir 
şeye tutunmak ister bazıları dine, bazıları düşüncelerine, bazıları kadere tutunur ve ona uygun 
yaşarlar. Önemli olan hangisinin doğru veya hangisinin yanlış olduğu değil insanın yaşadığını 
hissetmesidir.  
                             Furkan YÜCEL  
AYLAN 
     Fakirliğin toplumda yarattığı sorunları George Orwell'in Paris ve Londra'da Beş Parasız adlı eserini 
okuyunca, kafamda her gün dönüp dolaşan ama hesaplaşamadığım, hep tanık olduğum yoksulluğa 
dair görüntüler canlanıp durdu. Alışmış mıydım yoksulluğa tanık olmaya? Yoksa kendi duygularımı 
koruma altına mı almıştım? Orwell, yoksulluğun ağır koşullarını kitabıyla bana yaşatmıştı. Hayatımda 
tutunduğum şeylerin aslında ne kadar kolay yok olabileceğini hissettirmişti.Oysa her gün yaşadıklarım 
benim için aynı kararlılıkla devam ediyor. Yarın temel ihtiyaçlarımı karşılayabilecek miyim? Hiç öyle 
bir kaygım yok. Sadece kendime ait daha uzak geleceğe dair kaygılar yaşıyorum ama yarın için değil. 
Kendimi diğer yaşamlardan, sorunlardan, gazetelerden yalıttığım zaman her şey güllük gülistanlık 
benim için.  
   Ama öyle değil, çünkü biliyorum içimde bir ağırlık var ve ben her gün bu ağırlıkla yaşıyorum. Bazen 
tam gülemiyorum bazen tam ağlayamıyorum. Her gün kafamın içinde dönüp durmasa da beni üzen 
bir şeylerle mutlaka karşılaşıyorum. Erkekler tarafından öldürülen kadınlar. Anlam veremiyor ve 
kafamda bir yere oturtamıyorum. İşsizlik yüzünden kendini ve ailesini öldürenler, kendisini canlı 
bomba yapabilecek kadar yaşamdan kopmuş insanlar, evleri bombalanan ortada kalan çoluk çocuk. 
Daha bir sürü şey... 
   Hepimiz eşit doğmuştuk. Bu eşitlik bence rahme düştüğümüz anda yok edilmişti. Dünyanın bir tarafı 
yakılıp yıkılırken eşitlikten söz etmek ikiyüzlüce geliyor bana. Bu ikiyüzlülüğün içinde ise en çok 
çocukları görüyorum. Her gün sokaklarda ve caddelerde karşımıza çıkan yoksulluğa mahkum edilmiş 
çocuklar. Her gün dilenciliğe zorlanan refüjlerde avuç açarak mesai yaptırılan çocuklar haber olmaya 
bile layık değiller. Göz göze gelemiyorum. İşte o zaman bütün duygularım, güvenli iç dünyam tepe 
taklak oluyor. Baksam da görmesem mi, yoksa görüp de duymasam mı veya yok sayıp devam mı 
etsem? Hayır yapamıyorum. Yoksulluğu içimin derinliklerine kadar hissediyorum. Tüm dünya 
liderlerinin dayattığı bu yoksulluğu hep birlikte görerek bilerek bize yaşattıklarını ve bizi bu duruma 
alıştırmaya çalıştıklarını da biliyorum. Sürekli suçluluk duygusu ile arabama binmek, rahat yaşamak ve 
yoksul çocuklarla göz göze gelmek. Bu çelişkiden kurtulmaya çalışmak kolay değil. Kolay değil 
suçluymuş gibi yaşamak, kadere bağlamak, ben de insanım, aynı koşullarda ben de olabilirdim, ama 
değilim demek. Hepimiz alıştırıldık işte, arkamızı dönüp kendi hayatlarımızı yaşamaya. 
    Suriyeli mültecilerin deniz yoluyla kaçmaya çalışırken sürekli ölüleri kıyıya vuruyordu. Yarın gene, 
ertesi gün gene. Tüm dünya ile birlikte ben de bakıyordum. Beni hipnozdan çıkaran Aylan bebeğin 
kıyıdaki cansız bedeninin fotoğrafı olmuştu. Ben kalbimin derinliklerinden vurulmuştum işte o an. 
Aynı anda tüm dünya fark etmişti ölümü. Avrupalılar sokmamışlardı mültecileri kendi ülkelerine. 
Aylan bebek kafamın içindeki bu zırıltıyı daha çok ortaya çıkarmıştı. Bu gibi olayları duymak hiç Aylan 
bebeğin görüntüsü kadar etkilememişti beni. Böylesine acı bir sona doğru hangi aile bebeğiyle denize 
açılır. Demek ki son umuttu. Yalnızca hayatta kalabilmenin en son çaresiydi bu çürük tekneler. Aylan 
bebek kıyıya vurmuştu işte. Şimdi gözlerimin önünde ve hepimiz ortağız bu çaresizliğe. Kendime 
soruyorum. Ben bu yoksulluğun bu sefaletin ne kadarından sorumluyum? Ne yapmam gerekiyor. 
Artık görmemek duymamak istemiyorum. Yoksulluğun sefaletin sonlandırılması için benim 
duygularımın bir yararı yok. Daha fazla acımam bu insanları çaresizlikten ve yoksulluktan kurtarmıyor. 
 
  
 
 
 
   Yeter artık diyerek haykırmak istiyorum. Ama nereye kime...Bütün ülkeyi kana bulayıp sonra da ölen 
insanları bize seyrettirenlere... Nasıl bir insanlıktır bu. Bu insanlık beni yaşama yabancılaştırdı. Demek 
ki kendine yabancılaşmak buymuş. Kabuğuma çekilmemin, sadece kendi yaşamımdan sorumlu 
olmanın ve olan biten her şeye kulaklarımı tıkamamın sebebi  işte. İstemiyorum yoksulluğu, savaşı ve 
masum çocukların ölmesini… 
 
Kaynak 
ORWELL, George. Paris Ve Londra'da Beş Parasız. Çev. Berrak Göçer. İstanbul: Can Sanat Yayınları, 
2015 
sözcü gazetesi. aylan-bebegi-tasiyan-jandarma. 6 eylül 2015. Aylan bebeğin fotoğrafı 
 
Defne Ceren Ergen 
21602950 
 
 
 
EDEBİYATIN GELİŞTİRİLMESİ 
 
Nezih Oktar’ın Denizin Tadı Tuzunda adlı şiir kitabı genel olarak bende bir 
yüzeysellik duygusu oluşturdu. Bir Egeli olarak gerçekten denizin, deniz kenarı 
kasabasının yerlisi oluşumdan dolayı bir utanç oluşturduğunu söylesem sanırım 
abartıyor olmam... Sadece genel hayatınızda rahatça, bir eliniz yağda bir eliniz balda 
bir halde, hayatınızın zorluğunun sadece gazetelerden okuduğunuz ve bunun 
çevresinde geliştirdiğiniz bir siyasi görüş ve sosyal hayatınızda aldatıldığınızı 
zannettiğiniz durumlar dışında oluşturmadığınız bir derinliği olmayan hislerden oluşan 
şiirlerden başka bir şey göremedim.  
 
Her insanın derdi kendine büyüktür. Başkalarına anlattıklarında da onlarda 
oluşan hislerin ve öfke ya da sevincin oluşmasını beklerler. Biri sizi bıraktığında, biri 
size ihanet ettiğinde, biri hislerinize karşılık verdiğinde çevrenizdeki herkesin sizinle 
oluşturduğu duyguları paylaşmasını beklersiniz. Bu gayet doğaldır. Bireyselcilerin bile 
çoğu bu genel hissi bulundurur içlerinde. En azından benim “hayat tecrübemde” hatta 
kendi içimde bile bunu yaşadığım çok olmuştur. Bir tutarsızlık da almış başını gidiyor. 
Aynı hayatta olduğu gibi. Bir şiirinde bulunan iktidara kötü şeyler söylerken, bir 
yandan da bireyselci yanını konuşturarak sevgilisinin onu aldatmasından dolayı oluşan 
üzüntüsünü belirtmiş. Ben pek bir şey anlayamadım. Pek bir duygu oluşturduğunu da, 
edebiyatın oluşturması gerektiğine inandığım, söylemem pek mümkün değil. Öyle 
hızlı bir biçimde okudum ki, sanırım kendi rekorumu kırmış oldum. Bende 
oluşturduğu yegâne his yine şiirin kaybolduğu, insanların gerçek hislerden arındığı bir 
edebiyat oluşmakta olduğu hatta oluştuğu. Bunun nedenlerini daha fazla düşünmeye 
başladım bu kitap sayesinde. Eğitim, okutulan eserler ve sosyal çevre. Bunlardan 
kaynaklanan entellektüel ayrımlar da olayı daha farklı boyutlara taşıyor. Daha fazla 
konudan konuya atlamaktansa kitaba geri dönelim. Oktar’ın dili sanki oturup   
şiirlerinde de belirttiği gibi rakı masasında otururken dostlarıyla konuştuğu kısa 
cümlelerden oluşmuş gibi. Aklına gelen gelişigüzel cümlelerin birleşimi ve kâfiyelerin 
de eklenmesiyle yazılmış birkaç şiirden ibaret.  
 
Eğer gerçekten elle tutulur ve gerçek duyguları içeren eserlerin oluşturulmasını 
istiyorsak, üstüne oturup daha fazla düşünülmeli, sadece entellektüel birikimlerden 
kaynaklı değil ancak hayatın çoğu yönüne değişik perspektiflerden bakılması 
gerektiğine inanıyorum. Edebiyat sadece günlük hayattan toplanacak duygular ve 
olaylardan kaynaklanmamalı, dile de dikkat edilmeli. Gündelik konuşmalardan oluşan 
değil, gündelik konuşmalardan bazılarını barındıran eserler üretilmeli. Buna gerçekten 
gönülden inanıyorum çünkü Oktar’ın karaladığı dörtlükler kimsede bir duygu, bir 
farkındalık oluşturacak yazılar değiller. Edebiyatın insanlarda farkındalık oluşturması, 
onları etkilemesi gerekir. Geçmişte yaşadıkları ya da hayal ettikleri yerlere götürmesi 
gerekir. Rakı masasında oturup lümpence düşüncelerini yazmaktansa tek bir duygunun 
oluşturduğu binlerce hayallerden bahsedilmeli. Ama elbette bu sürecin de biteceğine 
inanmak lazım. Çiçekler de baharda açar, kışın solar. Her zamanın bir geçişi vardır. 
Ancak akıntıya karşı çıkanların da olması vazgeçilmezdir. Geçmişte de bu böyle 
olagelmiştir.  
 
Bazılarınızın edebiyat özneldir dediğini duyar gibiyim. Buna tüm benliğimle 
katılıyorum. Bunlar da benim düşüncelerimdir. En azından Oktar’ın kitabı gibi kitaplar 
okuduğumda oluşan düşünceler. Böyle kitaplardan kaçınmak için elimden gelen her 
şeyi yaptım ve yapmaya devam edeceğim. Çünkü hatalarının (kendi gözümde) 
düzelmesi için eleştirilmeleri ve geliştirilmeleri gerektiğine inanıyorum. Gerçekten 
insanları etkileyen, topluma bir şeyler katan nesnelerden oluşur sanat. Tek bir insana 
değil sadece, öznel algılayışlarıyla binlerce kişiye dokunmalıdır. Ben bu kitabın öyle 
olabileceğine inanmadım. Bunlar da benim öznel görüşlerim. Umarım bu süreçten 
çıkar, günümüz yazarlarında bir farkındalık oluşturulabilir. Bunu yapacak olanlar da 
edebiyat ile derinden ilgilenen tarihine kendilerini adamış insanlardır. 
 
Kaynakça: 
-  Nezih Oktar, Denizin Tadı Tuzunda, Etki Yayınları, 2015 
-  Resim: http://www.dr.com.tr/Kitap/Denizin-Tadi-Tuzunda/Nezih-
Oktar/Edebiyat/Siir/Turk-Siiri/urunno=0000000642488 
 
Ceren EĞİLLİ
21201889
TURK101-Section54
Vedat YAZICI
                                         KATIKSIZ AŞK
  Ortaokul zamanlarıma denk gelir Nâzım Hikmet ile tanışmam.Babamın çok geniş bir
kütüphanesi vardır.Sanırım üniversite yıllarından beridir biriktirdiği,özenle sakladığı kitaplar
bunlar.O zamanlar en büyük zevkim her defasında yeni bir kitap keşfetmekti.Bir gün Nâzım
Hikmet kitapları ilgimi çekti.Elime Piraye’ye Mektuplar kitabını aldığımda ne doğru düzgün
Nâzım Hikmet’i tanıyordum ne de Piraye’nin kim olduğu hakkında bir fikre sahiptim.Nâzım
Hikmet’i biraz araştırınca ne büyük bir şair olduğunu keşfettim.Tam bir aşk adamı olduğunu
gördüm.Sadece bir kez değil defalarcaâşık olmuş bir adam.Yazdıkları yüzünden başı belaya
girmiş bir adam.Çok büyük aşklar yaşayan bir adam.Ama şüphesiz ki en büyük aşkı
Piraye’yeydi.En güzel şiirlerini Piraye’ye adadı.Nâzım Hikmet hapishaneye girdiğinde bu büyük
aşk yine aşk dolu mektuplarla doludizgin devam etti.
  Bir kadın düşünün ki on üç yıl boyunca iki çocuğuyla sevdiği adamı sabırla
bekleyen,sevmekten hiç vazgeçmeyen.Bir aşk düşünün,bir aşk ve birbirini deli gibi seven iki
insan.Tek iletişim araçları bu mektuplar.Saf aşkı anlatan,dünyada sayılı yapıtlardan.Hatta bana
göre bir başyapıt.Özlemi,kocaman bir özlemi anlatan mektuplar.Bu devirde birbirinden uzak ikiinsan iki ay bile ilişkilerini sürdürecek çabayı,özveriyi gösteremezken,koskoca on üç yıl.Sefalet
içinde geçen on üç yıl…Nâzım’ı hapishanedeyken ayakta tutan şey buydu belki de.Yazmak…
Nâzım Hikmet gibi bir adam ancak yazarak hayata tutunabilirdi zaten.Nâzım hayatı
boyunca çok kadın sevdi,onlarca şey yazdı bu kadınlara ama kendisinin de söylediği gibi
Piraye’ye yazdığı mektuplar,bu mektuplara eklediği şiirler yazdıklarının en ustası değilse de en
yalansızlarıdır.Yalansız,süssüz,sanatsız ama en sahici.Nasıl seviyorsa öyle.Sadece aşk
mektupları olarak düşünmeyin bunları.Bir mahkûm ve çaresizliğini haykırışı her
satırda.Özlemini,umutsuzluğunu,umudunu…Sadece güzel şeyler de söylemedi Piraye’ye bu
mektuplarda.Gün geldi ve kendisini hapishanedeyken sık sık ziyarete gelen halasının kızı
Münevver’e âşık oldu.Gururlu adamdı,bunu Piraye’ye kendisi söylemeliydi ve öyle de
yaptı.Yine bir mektupla her şeyi itiraf etti Piraye’ye.Onca aşk mektubu,özlemin yakıp
kavurduğu onca mektuptan sonra böyle bir mektup almak nasıldır kim bilir…Adına onca şiirler
yazdığı kadını bir mektupla terk etmek peki?Piraye bozguna uğrar.Nâzım pişman olur tabi sonra
ve pişmanlığını da mektuplarla dile getirir.Gel der Piraye’ye.Gelmezse kendisini öldüreceğini
söyleyecek kadar ileri götürür işi.Piraye dayanamaz ve gider.Her aşk gibi bu aşkın da sonu var
elbet.Nâzım Hikmet hapishanedeyken açlık grevi sırasında durumu kötüleşir ve hastaneye
kaldırılır.Piraye yine yanındadır tabi.Ama hastaneye Münevver’in gelmesiyle Piraye orayı derhal
terk eder ve bir daha birbirlerini asla görmezler…
  Piraye yıllarca kocasını sabırla,aşkla hep beklemiştir.Belki de bu aşkı efsane
yapan da aralarındaki bu mesafelerdir.Sürekli özlemek ama söyleyemeyip bunu mektuplara
dökmek.Bu aşk bu şekilde bitmeyi hak etmemiştir bana göre.Ama bize bu aşktan geriye öyle
güzel mektuplar kaldı ki,insan Nâzım’ın hapishanede olmasına biraz da sevinmeden
edemiyor.Nâzım Hikmet’le ve onun büyük aşkı Piraye’yle tanışmam böyle oldu işte.Ben şiiri bu
kitapta mektuplara iliştirilen şiirler sayesinde sevdim ve Nâzım Hikmet benim de şiir yazmama
vesile oldu.O şiirleri okuduktan sonra şair olmamak ne mümkün zaten?Onun için Nâzım Hikmet
benim için gerçekten önemlidir ve ben aşkın nasıl bir şey olduğunu bu mektuplar sayesinde
öğrendim.Öyle bir aşk ki ne mesafeler,ne kanunlar,ne başka insanlar engel olabilmiştir bana
göre.Piraye Nâzım’dan sonra bir daha evlenmemiştir ve ne olursa olsun adına böyle büyük bir
şair tarafından böyle güzel şiirler,mektuplar yazıldığı için çok şanslıdır.Nâzım’a gelince ona
böyle şiirler yazdıran bir kadına sahip olabildiği için asıl büyük şansa sahip olan odur.
BİR UMUT 
                                                         
 
Yer Arnavutluk’ta bir göçmen kampı ve aynı zamanda   yüzbinlerce masum insanın 
savaştan  kaçıp  gitmek  istediği  yer.  Belki  sadece  sıcak  bir  yemek  için,  belki  sadece 
barınmak için ama kesin olan bir şey var ki bütün bu çabanın arkasında sadece kocaman 
bir umut ve o umutun arkasında ise barış ve huzur var. O zaman iki yaşında olan Agim 
Shala sadece o tel çitleri aşmakla yükümlü insanlardan biri değildi. O savaşın bizlere,   
aslında ülkelere ve o ülkelerin halklarına zararını göstermekle beraber, biz büyüklerin,  
çocukların  hayatını  yani,  kendi  ırkımızın  geleceğini  nasıl  tehlikeye  attığımızın  bir 
göstergesiydi. Kendime bazen soruyorum biz ne yapıyoruz ? Ya da ben bu korkunç ve 
rahatsız  edici  olan  olayları  dünyamızdan  silmek  için  ne  yapıyorum  ?  Belki  fazla 
kötümserim  ama  ne  zaman  televizyonu  açsam,  ne  zaman  gazete  okusam  kesinlikle 
yaşadığımız yüzyılın bu tür olaylara yakışmadığını ve ivedilikle son bulmalarını diliyorum. 
Sadece bir dilekte de bulunuyor olabilirim. Çünkü sizin de bildiğiniz üzere insanlık, yani 
bizler  daima  bir  umudun  arkasında  yaşamaya  alışmış  durumdayız.  Sürekli  içinde 
bulunduğumuz bu tarz olayların bitmesi için çabalıyor, ya da sadece umuyoruz.
Bu fotoğraf çekildigi zaman büyük ihtimalle küçük Agim’in olan bitenden haberi yoktu. 
İşin bir kötü ve üzülesi tarafı ise kuşkusuz onun ve onun gibilerin ailelerinin olan olaylardan 
ya da kaybedilen canlardan hiçbir şekilde bir bilgilerinin olmayışı. O anda muhtemelen 
sadece kendilerinin ve çocuklarının hayatını savaştan kurtardıkları için mutluydular. Başka 
bir deyişle, belki onlar umudun bir basamağının tırmanılmasının vermiş olduğu haz ve 
sevinçle yaşanan facianın boyutlarını görmekte zorluk çekiyorlardı ama bir umut sayesinde 
geleceklerine bakabiliyorlardı.          
     Dünyanın hemen hemen her noktasında umudu bir tarafından yakalayabilmiş insanların 
Dünya’ya bakış açılarının diğerlerine kıyasla daha farklı ve aynı zamanda daha iyimser 
olduğunu görmemek için kör olmak gerekir. Fakat buna ne sebep oluyor ? Biz insanları, 
geçmişe ve diğer insanlara göre ne daha iyi hissettiriyor ? Bütün bu soruların cevabı 
“UMUT”  denen  o  kelimenin  altında  yatıyor  ve  toplumlar  o  kelimenin  vermiş  olduğu 
rahatlama  ve  gevşeme  haliyle  kendilerini  dış  dünyadan  bir  nebze  de  olsun 
soyutlayabiliyorlar; ya da kendilerini öyle yapmış sanıyorlar. Bu, tüm insanlar arasında olan 
yanlış  bir  yargı  olabilir.  Çünkü  toplumlar  eğer  kendi  problemlerini  kendi  uğraşılarıyla 
çözebilirlerse,  ﬁkrimce,  umudun  getirmiş  olduğu  o  rahat  ama  bir  o  kadarda  geçici 
duygudan daha kalıcı bir rahatlığı ve huzuru ellerinde bulabilirler. Kim bilir ? Belki ben 
yanılıyorumdur. Tabii, insanın avuçlarının içinde ufacık da olsa bir umut barındırması hiç 
de kötü bir şey olmasa gerek. Milyonlarca insan o duyguyu tadabilmek veya tutunacak bir 
dal  bulabilmek  için  günümüzün  stresli,  işyeri  ve  ev  arasında  kalmış  ortamında 
çabalamakta ve kendini yormakta.
                  
     Peki neden bunca insan bu duyguyu arıyor sorusunun bir cevabı var. O da kendi işimizi 
kendimizin yapamayacağı korkusu olmalı. Çünkü insan doğal olarak bir şeye tutunmak ve 
ona bağlanmak ister ve geri kalan tüm çalışmalarını da geri plana iterek kendisini bir 
kulvara sokma çabasıyla daha iyisini aramaya başlar. Tüm bu çaba ile birlikte elbette bir 
gün başarının, ya da başarısızlığın kapısını çalmak mümkün olacaktır ama mühim olan 
mesele, o kapıyı geç çalmamakta yatıyor. Aslında ne zaman bir umut bizim hayallerimizi 
süslese,  kendimizi  o  anki  durumumuzdan  kurtarıp  başka  düşuncelere,  hayallere 
kapılmamıza ve o anki durumu geçici bir süreliğine ortadan kaldırmamıza yardımcı oluyor.
  
                        
                                                                                                          Oytun Ege AYTAÇ
KAYNAKÇA
                                       
 
      Guzy, Carol. The Plight of Kosovo Refugees. 1999. Fotoğraf. Kosova-
Arnavutluk Sınırı.
 
 
Tolga Talha YILDIZ 
TOPLUM VE MÜZİKAL 
Geçtiğimiz  haftalarda  Bilkent  Müzikal  Topluluğu’nun  müzikal  gösterisine  katıldım. 
Hayatımda  daha  önceden  canlı  müzikal  gösteri  görmemiştim.  Müzikale  dair  bilgim 
sadece izlediğim müzikal filmlerden elde ettiğim bilgi kadardı. Kısacası bu konuda fazla 
bir bilgim yoktu. Ama müzikali izledikten sonra sahne sanatları arasında en güzeli ve en 
zahmetlisinin müzikal olduğunu anladım. Çünkü müzikaller diğer sahne sanatlarından 
daha çok takım işi gerektiriyor. Mesela bir müzikal koro kendi içinde bir uyumludur, her 
birey  korodaki  diğer  insanların  ne  yapacağını  bilir  ve  kendi  hareketini  de  elinden 
geldiğince yapmaya çalışır. Koronun dansına eşlik eden orkestrada da böyle bir ahenk 
gözlenir. Her orkestrada olduğu gibi müzik enstrümanlarının uyumu vardır. Bu uyumun 
sayesinde müzikalde mükemmeliğe yaklaşılır. Herkesin kendi üzerine düşen işi elinden 
geldiği kadarıyla yapması müzikal eserin ortaya çıkmasını sağlar.   
Müzikallerde de tiyatroda olduğu gibi anlatılan bir konu olur ama bu konu dans ve müzik 
çevresinde işlenir ve seyirciye sunulur. Benim gittiğim müzikalde birden fazla müzikalden 
alınmış parçalar vardı, müzikalin genel bir konusu yoktu ama her parçanın kendine ait bir 
konusu  vardı.  Mesela  parçaların birinde bir  genelevin  polisler tarafından  basılmasını 
anlatıyor. Devamında ise genelev çalışanlarının ve müşterilerinin  genelevi bir yardım 
kuruluşu gibi göstermeye çalışarak durumu kurtarmalarından bahsediyor. Başka bir parça 
ise Amerika Birleşik Devletleri’nin kurucu başkanlarından Alexander Hamilton’ın hayatını 
anlatıyor. 
Ama ilk paragrafta da belirttiğim gibi bu parçaların başarı ile işlenmesi için müzikale 
katılan her bireyin birlik içinde hareket etmesi ve kendi sorumluluğunu yerine getirmesi 
lazımdır. Bu müzikal konsepti, hayatla benzerlikler bulundurmaktadır. Bir toplumun refah 
seviyesinin artmasını sağlamak için toplumu oluşturan her bireyin kendi sorumluluğunu 
yerine getirmesi buna bir örnektir. Belirli toplumsal fonksiyonların yerine getirilmesi için 
bireylerin takım işi yaparak işleri bölüşmesi de buna benzerdir. İsterseniz bu benzerlikleri 
biraz açalım. 
Mesela  yaylı  çalgıların  telli  çalgılarla  uyumundan  çıkan  ses  orkestranın  bir  kısmını 
oluşturur.  Ama  müzikaldeki  müzik  sadece  bu  iki  grubun  sentezinden  oraya  çıkmaz. 
Toplumda benzeri bir uyum herkesin birlikte çaba verdiği toplum kuruluşlarında gözlenir 
ve bu kuruluşlar toplum fonksiyonlarının bir kısmını oluşturur. Müzikal, orkestra ve koro 
gibi iki ayrı ögenin uyumundan ortaya çıkar. Toplumda ise toplumu oluşturan ögeler ikiden fazla olabilir. Mesela toplumu oluşturan her birey, bireylerin özel hayatı, toplum 
kuruluşları gibi kısaca söyleyebiliriz. İşte bütün müzikal ögelerin uyumundan muhteşem 
bir eser oluşur, toplumda ise ideal bir toplum ortaya çıkar. Herkesin kendi üzerine düşen 
görevi  yerine  getirmesi  ve  refah  seviyesinin  yükselmesinden  bahsetmiştik.  Peki  bir 
bireyin görevi nedir, daha doğrusu bir ögenin görevi nedir? Çünkü toplumda ögeler daha 
önceden  dediğimiz  gibi  sadece  tekil  bireylerden  ibaret  değildir,  bireylerden  oluşan 
kuruluşlar da birer ögedir. 
Bir ögenin görevi o ögenin hangi işte en iyi olduğuna göre belirlenir. Mesela bir bireyin 
özel konularda –enstrüman çalmak, bilimsel düşünmek gibi- bir yeteneği varsa o bireyin 
görevi  yeteneğini  kullanabileceği  bir  iştir.  Müzikalde  de  öyle  ya,  insanlar  kendi 
yeteneklerine göre iş bölümü yaparlar. Kurumlara ise belirli işlevi yerine getirebilmesine 
göre görev verilir. Mesela bir sağlık kuruluşu insanları barındırabilir, hastaları iyileştirebilir 
ve  bu  yüzden  sağlık  kuruluşu  ünvanını  almıştır.  Orkestra,  bir  orkestranın  gerektirdiği 
koşulları sağladığı için orkestra görevini üstlenmiştir. 
Sonuç olarak nasıl müzikalde bir görev dağılımı yapılıyorsa aynı şekilde toplumda da bir iş 
bölümü  vardır.  Müzikalin  her  bir  ögesi  kendi  görevini  yerine  getirdiğinde  eser 
mükemmelliğe yaklaştığı gibi toplumda da her bir öge kendi üzerine düşen sorumluluğu 
yerine getirdiğinde toplum da ideale yaklaşır. Umarım çoğu insan yakın zamanda bu basit 
mantığın farkına varır ve herkesin kazanması için kendi üzerine düşen görevi yapar. 
İrem Aylin DURU 
KADIN OLMAK 
Kadının toplumdaki yeri nedir ve daha önemlisi ne olmalıdır? Bu soru tüm 
zamanların en çok tartışılan, üzerine milyarlarca kitap, makale yazılan konusu olsa 
da sanırım uygulaması sadece sözde kalan bir konu. Özel olarak konuşmak 
gerekirse ülkemizde kadının önemi ve erkeklerle eşit olması gerekliliği sadece 8 Mart 
Dünya Emekçi Kadınlar Gününde hatırlanır ve daha ertesi gün olmadan tekrar 
unutulur. Bir kadın olarak üzülerek söyleyebilirim ki çoğumuz ne kendi haklarımızın, 
toplumda asıl olmamız gereken yerin tam olarak farkındayız ve oraya ulaşmak için 
çabalıyoruz ne de erkekler bizi orada görmek için istekli. Peki, istenmiyoruz diye bize 
yüzyıllardır dayatılan, erkeklerin –olmayan- üstünlüğünü kabul edip topluma mal 
edilmeye çalışılan eril düzene boyun mu eğmeliyiz? Cevap tabii ki kocaman bir hayır! 
İnsanoğlu başka hiçbir hayvanda olmayan ilginç bir kusura sahip: Dişisini hor 
görmek, ona zulmetmek... Kaynağını ta milattan önce, insanoğlunun tarımla 
tanışmasıyla fiziksel gücün avantaja dönüşmesinden aldığını tahmin ettiğim bu kusur 
maalesef modern çağda ve bu çağda yaşayan bazı evrimleşememiş akıllarda da 
mevcut. Erkekliğin ölçüsünün kadına yapılan eziyetin büyüklüğüyle orantılı olduğunu 
düşünen, kadının emeğini ve ömrünü sömüren ama bunun karşılığında ona saygı 
duymak yerine yaşamak, kişi dokunulmazlığı gibi temel haklarına dahi el uzatan bu 
zihniyet ne yazık ki aramızda ve kadınlarımızın hayatına karabasan gibi çökmeye 
devam ediyor. Biz, kadın olarak bu zulme ses çıkarmadıkça da bu zihniyetin her 
geçen gün daha ahlaksız ve kan donduran şekillerde daha çok hemcinsimize eziyet 
etmesi, hatta onları gözlerini bile kırpmadan katletmeyi sürdürmesi çok da şaşırtıcı 
olmayacaktır. Ancak kanserli hücrelerin sağlam vücudu tek bir organdan başlayarak 
ele geçirmesi gibi, kadına yapılanların önünde sonunda tüm toplumu etkileyeceği 
unutulmamalıdır. Olaya biraz derinlemesine yaklaşıp herkesin ilk öğretmeninin, 
kişiliğini oluştururken yanında bulunan rol modelinin annesi olduğunu gerçeğini göz 
önünde bulundurursak, sağlıklı bir toplum yapısı oluşturmak için kadının birey olarak 
özgür, güçlü ve toplumda en az erkek kadar saygın bir yerde olmasının gerekliliği 
aşikârdır. Görevlerinden sadece birinin bile toplumu temelden değiştirebileceğini göz 
önüne serdiğimize göre, diğerlerini de layıkıyla icra edebilmesi için, kadını eğitmenin 
ve tüm haklarını kullanabildiği eşitlikçi bir ortamda yaşamasını sağlamanın o toplum 
için ne kadar elzem olduğu artık bizim için su götürmez bir gerçektir. Aynen Murathan 
Mungan’ın Güne Söylediklerim adlı eserindeki bir denemesinde ifade ettiği gibi: 
“…Türkiye doğusuyla, batısıyla, aslında kendisiyle barışacaksa, demokratik ve laik 
değerler esası üzerinde yükselen bir arada yaşama kültürü inşa edecekse, bu ancak 
köprüdeki kadınların çoğalmasıyla, toplumsal ve siyasal yaşama daha etkin 
katılımıyla mümkün olacaktır.”(83)  
Erkek hegemonyasının ortadan kalkması, kadınların sosyal hayatta daha fazla 
aktif olması için çok büyük bir adım olsa da, yıllardır süregelen eril bir düzenin içinde 
rüzgârın savurduğu kuru yaprak misali oradan oraya savrulan kadının da bu ezikliğini üzerinden atması, kendi sınırlarını zorlaması ve hayatın tüm alanlarında çabalayarak 
kendi yerini oluşturması en büyük çözüm olacaktır. Çok büyük bir ihtimalle bunu 
yaptığımızda bugüne kadar süregelen ve işlerine gelen düzeni bozduğumuz için, 
kölelerini, kaba ama durumu tüm çıplaklığıyla açıklayan bir tabirle, mallarını 
ellerinden aldığımız için başta belirttiğimiz zihniyet karşı çıkacaktır ama tarih boyunca 
bütün köklü değişiklikler sancılı olmuştur ve biz kadınlar bu yola baş koyarsak 
aşamayacağımız engel kalmayacaktır. Unutmamalıdır ki hiçbir şey baskılara boyun 
eğmek ve sabretmekten daha zor değildir. Şimdi karar verme zamanı: Ya toplumda 
gittikçe normalleşmeye başlayan kadına şiddet ve kötü muameleye karşı hak 
ettiğimiz yer için savaşırız ya da kendi hayatımızı başkasının kuklası olarak 
sürdürürüz. 
 
Kaynakça 
Mungan, Murathan. (2015). Güne Söylediklerim. İstanbul: Metis Yayınları. 
 
 
 
ALTIN YÜREKLİ GÖRÜNMEZ İNSANLAR 
Bir  insan tipi  vardır,  kimseyi  kırmak  istemez. Kibardır,  anlayış  göstermeye  çalışır. 
Karşısındakini sinirlendirmeden, üzmeden tepkisini göstermeyi dener. İşte bence hayatta en 
çok yıpranan, en çok kahrı çeken bu insan tipidir. Üzerine çok gidilir. Nasıl olsa karşı koymak 
istemez denir. Hoşgörü göstermesi salaklık ibaresi olarak görülür, kötüye kullanılır. Bu benim 
çevremde gözlemlediğim bazen de kendimde hissettiğim durumdur. Betimlemem belki biraz 
eksik, belki biraz abartılı ama düşüncem bu  yönde.    
Giorgio Bassani, Altın Gözlük’te sanki benim bu düşüncemi sözcüklerle resmetmiş gibi 
hissetim okurken. Doktor Fadigati sanki bu bahsettiğim insan tipinin bir portresiydi. Onun 
üzerinden geçen her bölümde, acaba bu sefer kabuğunun dışına çıkacak mı, acaba bu son 
damla mıydı diye heyecanlandım ama hep benim beklentilerimin aksine kendisi gibi olmaya 
devam etti. Homoseksüel kimliği alay konusu olduğunda sinirlenmedi, kimseyle tartışmadı; 
sevgilisi  onu  kullanıp  bütün  malvarlığını  da  yanında  götürerek  onu  terk  ettiğinde  de 
sinirlenmedi, onu suçlamadı; insanlar onun dış görünüşüyle yargıladığında da ağzını açıp tek 
bir sert sözcük bile sarf etmedi. Yalnız ve kırılmış bir insan olarak dünyaya veda ettiğinde 
muhtemelen sadece  kitabın geçtiği dönemde 20’li yaşlarında olan Giorgio Bassani tarafından 
hatırlandı. Bassani’nin anlattığı üzere “… bir kişiden gelebilecek iyi tek bir söz, sıcak bir bakış, 
içten  bir  gülüş  için  gerçekten  her  şeyi  yapmaya  hazırdı.”(Bassani,  33)  ama  ne  yazık  ki 
Fadigati’nin samimi ve  yardımsever olmaya çalışması hep hüsranla sonuçlandı. Hak etmiş 
olduğuna  inandığım  takdirlerin  hiçbirini  de  görmedi.  Ama  o  doğru  olduğuna  inandığını 
uygulamaktan asla vazgeçmedi. 
İşte bazılarımız sert olamıyor ve bazılarımız da sert olamamayı seçiyor. Ama dışarıdan 
baktığımda ikisini ayırt edemiyorum ve doğal olarak ikisi de beni aynı oranda üzüyor. Bir nevi 
hak yenmesi durumu bu. Doğru ya da yanlış tarafta olması fark etmeksizin, karşılıklı kibarlık 
ve hoşgörü arayan bir insan kırılmış oluyor böyle durumlarda. Sanki iyi niyeti seçmek hayatta 
hep üzülen taraf olmaya denk gibi gözüküyor. Dünyanın bazı bölgelerinde iletişim düzeyi 
bunu kaldırabilecek toplumlar var. Doğru. Ama olmayanlar çoğunluğu ve dolayısıyla genel 
izlenimi  oluşturuyor  diye  düşünüyorum.  Diplomatik  çözüm  arayan  bu  insan  tipinin  sesi 
çoğunluğu oluşturan bu toplumlarda baskılanıyor ve sanki bu insanlar yalnızlığa, çaresizliğe 
kapılıyor gibi hissediyorum.   
İnsanlığı modern zamanda, modern toplumda bir arada tutan çimento karşılıklı saygı 
diye düşünüyorum. Eskiden sahip olduğumuzdan çok daha fazla düşünce akımına, ideolojiye, 
yaşam biçimine sahibiz insanlık olarak. Çeşitliliğin bir getirisi olarak da bunlar birbiriyle sürekli 
çatışma içerisinde. Muhtemelen insanlık tarihi boyunca çoğu ortaya atılan ve atıldıktan sonra 
da yanlış görülüp savaş açılan ve yok olan düşünce döngüsü şu an sahip olduğumuz kısmi 
saygı sayesinde bugün uzlaşım içinde varlığını sürdürebiliyor. Bu insan tipi saygı kavramını 
günlük hayatta uygulamaya çalışan bir örnek aynı zamanda. Evet çoğunlukla zarar görüyor, 
eziliyor bunu yapmaya çalışırken. Ama bir yandan da yeni fikirler, yeni bakış açıları ekiyor 
olmalı başka zihinlere çünkü varlığı hâlâ gözlenebiliyor. İşte bu insanlar yılmadığı, kendini 
1 
Utku Türkbey yalnız olarak görmeye başlamadığı sürece insanlık üretmeye ve ürettiğini yaşatmaya devam 
edecek.  Çoğunluğunu,  bu  hassasiyeti  benliğiyle  kavrayıp  davranışlarıyla  bütünleştiren 
kişilerin oluşturduğu bazı toplumlar söylediklerimin kanıtı niteliğindedir. 
Dönüşümün iletişimsel yönü olarak baktığımda bu uzlaşım becerisi, insanı üst insana 
taşıyacak  köprü  işlevi  görebilir  diye  düşünüyorum.  Üst  insan  derken  kastettiğim, 
Nietzsche’nin tanımından bağımsız olarak: birbirini anlayabilen, karşısındakinin düşüncesine 
saygı göstermeyi bilen, tepkisini kibarca ortaya koyabilen, hoşgörü sahibi insandır. Başka 
birçok erdem bu üst insan tanımının altına eklenebilir ancak iletişim baz alındığında bu 
özellikler  ön  plana  çıkmaktadır.  Üst  insana  evrimle  sürecinin  en  büyük  destekçisi  de 
bahsettiğim ve yazımın başlarında zayıflık olarak da gözüken ama değeri kavranamamış bu 
kibar, saygılı insan tipinin özelliklerinin toplumun geneli tarafından benimsenmesidir bence, 
bir Doktor Fadigati hoşgörüsüne sahip olmaktır. Altın yürekli bu insanlar ne zaman görünmez 
olmaktan çıkarsa işte o gün daha özgürce düşünebilir ve yaşayabiliriz.  
 
Kaynakça: 
Bassani, Giorgio. Altın Gözlük. İstanbul: Yapı Kredi Yayınları, 2016. Baskı. 
2 
Utku Türkbey 
Oya Kaptanoğlu
Bergama Müzesi, Tarihi Eserler ve Kültürel Miras
Bir günlük kısa bir Berlin gezisinde ziyaret ettiğim Pergamonmuseum, yani Bergama Müzesi, 
bende çok büyük bir izlenim bıraktı. Müze küçük objelerden tapınak parçalarına kadar tarihin çeşitli
dönemlerinden kalma bir çok eser barındırıyor. Bunların arasında Türkiye, Irak, İran, gibi birçok 
ülkeden taşınmış sunaklar, sur ve kapı parçaları, mihraplar, heykeler,günlük eşyalar sergileniyor.
Arkeolojik alanları gezmeyi hep sevmişimdir. İştar Kapısı'nı, Milet Agora Kapısı'nı veya Mşatta 
Sarayı'nı görünce de hissetiğim hayranlık hiç de yabancı gelmiyor. Binlerce yıl öncenin 
imkanlarıyla inşa edilmiş muazzam eserler... Bunlar kim bilir kaç kişinin emeğiyle ortaya çıkmış 
yapılar. Ellerinde ne olanaklar vardı ki de bu seviyede, geçen binlerce yılı aşıp bize ulaşabilen bir 
projeye atıldılar? Kaç mimar tasarımından sorumluydu, kaç işçi bu kocaman taşları yonttu, kaç 
zanaatkar bu işlemelere tüm yeteneğini döktü? Peki onları canla başla çalışmaya iten neydi? 
Ailelerinin karnını doyurmak veya bir tanrıya hizmet etmek bir yana, geleceğe kendimizden bir 
şeyler bırakma, adımız unutulsa bile yaptıklarımızı çağlar sonrasına duyurma isteği insanlığın 
değişmeyen arzusu.
Heykellerin, rölyeflerin arasından geçerken bu “sokak”tan benden çok önce geçmiş insanları hayal 
etmeye çalışıyorum. Onların yaşantıları nasıldı? Bir günlerini nasıl geçiriyorlardı? Benim onları 
düşündüğüm gibi, kendilerinden önce gelenler onların da akıllarını kurcalıyor muydu? Dünyanın 
bambaşka bir döneminde yaşamış olsalar da bizden gerçekten de çok mu farkılardı? Pek de 
sanmıyorum. Dünya ne kadar büyük bir hızla değişiyor olsa bile, insan doğası sabit kalıyor. İnsanlar
gelip geçiyor, duygularını, davranış biçimlerini geleceğe aktarıyorlar. Bambaşka ortamlarda, 
bambaşka olaylar yaşıyor olabiliriz ama hissettiğimiz sevgi, öfke, üzüntü, umut, çaresizlik bizlerden
yüzlerce, binlerce yıl önce yaşamlarını sürdürmüş insanlarla ortak noktamız.
İnsanlığın bilgi birikimi günden güne, çağdan çağa artsa da her birimiz sıfırdan başlayarak 
yaşıyoruz. Geçmişin deneyimleri bize aktarılabiliyor olsa da hepimiz bunlarını kendimiz, bireysel 
olarak terkarlayacağız. Bizden önce gelenler gibi biz de yavaş yavaş adım atmayı öğreneceğiz, 
gelişeceğiz, hatalar yapacağız, aşık olacağız, fedakarlıklar yapacağız, bu dünyaya bir iz bırakmış 
olarak gözlerimizi kapayacağız. Bu sadece birinin çevresinin, yakınlarının hatırasında yer etmesi 
kadar küçük bir şey de olabilir, dünyayının işleyişini değiştiren, tarihe damgasını vuran kişilerin 
yaptıkları boyutta biz iz de olabilir.
Günümüz insanının ne kadar değiştiği, dünyanın artık geri dönüşü olmayacak bir yolda ilerlediği 
gibi konular hakkında birçok şey duyuyoruz. Ama ben bu değişimin bize özgü olduğunu 
düşünmüyorum. Bizden önceki nesiller de teknolojinin hızla geliştiği dönemlere tanık oldular. 
Bizden önce hem iyi, hem korkunç yıllar yaşandı. Büyüklerimizin bizim yaptıklarımıza karşı 
olduğu gibi onların büyükleri de onları eleştiriyordu. Bunlar gayet doğal, sonuçta biz bu dönemin 
çocukları olarak doğup büyüdüğümüz, bize tanıdık olan bir dünyada yaşıyoruz. Bizler 
yaşlandığımızda da dünya başka bir hal alıyor olacak. Biz de çocuklarımızın, torunlarımızın alışkın 
olduğu fakat bize yabancı gelen özellikleri olan bir dünyada yaşıyor olacağız. Biz de onları 
eleştireceğiz, onlar da bize tepki verecek. Televizyona rağmen radyonun hala kullanılması gibi bir 
dönemi paylaşan farklı nesiller olacağız.
Biz ve dedelerimiz gibi küçük ölçekte veya biz ve binlerce yıl öncesinin medeniyetleri gibi büyük 
ölçekte karşılaştırma yapılınca ortaya çıkan sonuç, ortam ve durumlar birbirinden alaksız olsun 
olmasın, insanoğlu hep aynı dürtülerle hareket ediyor olduğu. Konu ne kadar farklı olsa da hissettiklerimizi, içimizde uyanan duyguları geçmişin insanlarıyla paylaşıyoruz. 
HAYATA	HİÇ	YUKARIDAN	BAKTINIZ	MI	
	
Bu	eser	sayesinde	yazar	Stefan	Zweig	ile	oldukça	hoş	bir	tanışmam	oldu.	Zweig,	gerek	
yazım	biçimiyle	gerekse	okuyucunun	dünyasına	aşılamak	istedikleriyle	bu	kadar	ünlü	olmayı	
	
kesinlikle	hak	eden	bir	yazar.
	 	
Hayatınızın	kontrolünün	size	ait	olmadığını,	sadece	bir	video	oyunu	olduğunu	ve	
kendinizin	de	sadece	o	oyundaki	sıradan	bir	karakterden	ibaret	olduğunuzu	hiç	düşündünüz	
mü?	Ben	sık	sık	böyle	düşünürüm.	Eminim	ki	ara	sıra	siz	de	böyle	düşünmüşsünüzdür.	Eğer	ki	
hiç	böyle	düşünmediyseniz	lütfen	bu	yazıyı	okurken	kendi	yaşamınızın	kontrolünün,	tıpkı	bir	
video	oyunundaki	gibi,	bir	başkasının	elinde	olduğunu	hayal	edin.	
	
	 Hukuk	ne	için	vardır	sizce?	Suçlulara	cezasını	vermek	için	mi?	Peki	ya	vicdan,	o	ne	için	
vardır?	Kendi	kendimizin	öz	denetimimizi	sağlamak	ve	kötülükten	kaçınmak	için	var	olduğunu	
söyleyebiliriz	sanırım.	O	halde	her	hakim,	savcı	ya	da	avukat	vicdanlıdır	diyebilir	miyiz?	
Sanıyorum	ki	çoğu	kişi	bu	soru	için	“hayır”	cevabını	verirdi.	Demek	istediğim	şu	ki,	vicdanımız	
bize	“doğru	olanı”	yapmamızı	söylerken	kanunlar	ise	bize	“kanuna	uygun	olanı”	yapmamızı	
söyleyebilir.	Bizim	için	doğru	olan	şeyler	her	zaman	kanunlara	uygun	olmayabilir	ya	da	tam	
tersi	kanunlara	uygun	olan	şeyler	bizim	için	her	zaman	doğru	olmayabilir.	
	
	 Öykümüzdeki	Bayan	Henriette’i	ele	alalım.	Bayan	Henriette	sadece	iki	saat	öncesinde	
tanıştığı	Fransız	genç	bir	adam	ile	birlikte	aynı	günün	akşamında	sırra	kadem	basıyor.	Bayan	
Henriette’in	kocası	ise	bu	durum	karşısında	hem	üzüntüden	hem	de	çaresizlikten	küplere	
binerken	çifti	tanıyan	ve	onlar	ile	aynı	pansiyonda	kalan	diğer	insanlar	ise	Bayan	Henriette	
hakkında	hemen	kötü	fikirler	ediniyorlar.	Bayan	Henriette’in,	birlikte	kaçtığı	genç	Fransız	adam	
ile	ilk	defa	bugün	kaldıkları	pansiyonda	tanışmış	olabileceğine	inanmayıp,	ikisinin	uzun	bir	
süredir	beraber	olduklarını	ve	hatta	Bayan	Henriette’in	fahişe	ruhlu	bir	kadın	olduğunu	iddia	
ediyorlar.	Kitapta	anlatılanları	bu	şekilde	özetleyebilirim	sanırım.	
		 Bu	tarz	olayları	günümüzde	azınlık	bir	kitle	olağan	karşılarken	büyük	bir	çoğunluk	ise	
bu	 tarz	 olaylar	 karşısında	 sert	 bir	 tutum	 sergileyip	 bu	 tarz	 olayların	 ahlak	 dışı	 olduğu	
konusunda	hemfikirdirler.	
	
	 Bu	eserdeki	anlatıcımız	ise	insanların	duyguları	liderliğinde	yaptığı	davranışlar	için	
yargılanmamaları	gerektiği	düşüncesini	savunmakta.	Yani	benim	deyimimle	“hukukçu	değil	
doğrucu”	bir	insan	anlatıcımız.	Anlatıcımız	aşk	gibi	güçlü	duyguların	en	uyumlu	insanı	bile	
baştan	çıkarabileceğini	dolayısıyla	duygularına	kapılan	insanların	her	zaman	mantıklı	görüneni	
yapamayabileceğini	savunuyor.	
	
	 Ben	de	kendimin	anlatıcımızla	benzer	düşünce	yapısına	sahip	bir	insan	olduğumu	
rahatlıkla	söyleyebilirim.	Çoğu	zaman	hırs,	tutku,	nefret,	aşk,	intikam	gibi	güçlü	ve	insanın	
kontrolünü	elinden	alan	ve	tıpkı	bir	video	oyunundaki	bir	karaktermişizcesine	davranmamıza	
sebep	olan	bu	etmenlerin	etkisindeyken	yaptıklarıma	sonrada	pişman	olsam	da	olmasam	da	
diğer	insanların	bu	tür	davranışlarımı	eleştirmesi	çoğu	zaman	hiç	ama	hiç	hoşuma	gitmez.	Bu	
genel	geçer	bir	durum	mudur	bilmiyorum	ama	bu	tarz	duygular	-özellikle	de	nefret	duygusu-	
altındayken	yaptıklarımın	neredeyse	hiçbirini	sonradan	hatırlayamıyorum.	
	
	 İnsan	daha	önce	saydığım	bu	tarz	duygular	etkisindeyken	tabiri	caiz	ise	beyni	adeta	
kendini	inzivaya	çeker	ve	davranışlarının	sonucunda	olabilecekleri	düşünmeden	fütursuzca	
hareket	eder.	
	
	 Özetlemek	gerekirse	Stefan	Zweig’in	bu	öyküsü	doğru	ile	yanlışı,	ahlaklı	olan	ile	ahlak	
dışı	olanı,	iyi	ile	kötüyü,	mantıklı	ile	mantıksızı	ayırt	ederken	karşımıza	çıkan	ince	çizgilerin	iyi	
bir	harmanı	olmuş	diyebilirim.	
	
Kaynakça:	Zweig	S.,	(2015),	Bir	Kadının	Yaşamından	Yirmi	Dört	Saat,	Türkiye	İş	Bankası	Kültür	
Yayınlar	
	
Mert	AYDIN	
Beliz SUNSAL 
Geçmişin Işığıyla Geleceği Aydınlatmak 
Tarih… Çoğumuzun daha T’sini duyduğunda irkildiği, öğrenmekten kaçtığı “ders”. 
Aslına bakarsak ezberci eğitim yüzünden ders olarak gördüğümüz bu kavram bizim 
hayatımızın, varoluş sebebimizin ta kendisi. Maalesef okul hayatımız boyunca-çoğu bilgiyi 
ilk kez duyduğumuz, tanımaya başladığımız yerde- tarih tabulara dayatılarak, kalıplara 
sokularak öğretilmeye çalışıldığından bizler için sevilesi değil kaçılası olmuştur. Sokağa çıkıp 
rastgele üç beş insana tarihi bir konu hakkında bir şey sorsanız, tarihe özel ilgileri yoksa 
büyük ihtimalle doğru bir cevap veremezler ya da sadece ezbere girmiş birkaç yılı 
söyleyebilirler.  Kulağa ne kadar da acı geliyor değil mi? Bu kadar şanlı, kutsal, şerefli bir 
geçmişe sahip olmamıza rağmen ona yabancı uzak büyüyoruz. Hemen aklınızda “Okulda 
öğrenemiyorlarsa, dışarıda kendileri okuyarak, araştırarak öğrensinler!” cümlesi canlanabilir. 
Ne yazık ki; okulda içinizde bu konu hakkında bir sevgi uyanmazsa, ilgi çekici bir nokta 
yakalayamazsanız dediklerinizi yapmak pek de mümkün olmuyor. Sonuç olarak geçmişi 
bilmeyen ve bu nedenle sebep-sonuç ilişkisini kuramayan, sorgulamayan bir nesil yetişiyor. 
Kısacası insanlık yozlaşıyor ve bu yozlaşma sadece tek bir kuşakla sınırlı kalmayıp etkisini 
arttırarak diğer nesillere de aktarılıyor. Böylece tarih de yaşanan olaylar da unutulmaya yüz 
tutuyor. 
Şimdi bir dakikalığına her şeyin farklı olduğun düşünün! Alternatif bir tarih eğitiminin 
var olduğunu ve uygulandığını hayal edin. İşe yarar mı sizce?  Bence yarar! Sunay Akın’ın 
Nihat Sırdar’ la birlikte sahneye çıktığı  “Sivrisinek Dedin de Aklıma Geldi” adlı gösteride 
daha da iyi anladım. Sunay Akın sahip olduğu tarihi bilgileri öylesine yaşayarak ve ilgi çekici 
noktalarından yakalayarak anlattı ki benim için hep kaçılası olan tarih bir anda ilgi çekici 
olmaya başlamıştı. Atatürk’ün, o dönemdeki askerlerin ve milli mücadelede önemli yere sahip kişilerin hayatlarından öylesine anlamlı kesitler anlattı ki; daha önce duysam tarihle 
bağdaştıramayacağım şeyler benim için bir anda tarihin kendisi oluvermişti. Çünkü ilk defa 
tarih bir kalıba sokulmaya çalışılmamıştı.  Gösteriden çıktıktan sonra sorgulamaya 
başlamıştım ben de bu sistemi ve ilk defa o gün kendim gerçekten isteyerek okumak için tarih 
kitabı araştırmıştım. Öğretmenlerimin bana on iki yılda öğretemediği bilgileri, aşılayamadığı 
tarih sevgisini bana Sunay Akın vermişti. Sahip olduğumuz bilgileri geliştirecek, içimizdeki 
duyguları yeşertecek de ezber değil gerçekten öğrenme ve anlamaymış. Öğrencilerin gözünü 
korkutarak “Gelecek ders şu sayfalardan sözlünüz var.”, “Sınavda şu üniteler çıkacak.” demek 
öğrenciyi ezbere yöneltmekten başka bir işe yaramıyor maalesef. Olayları ilgi çekici 
yönünden yakalayarak anlatmak ya da başka alternatifler denemek daha başarılı olabilir. Bu 
alternatifler arasına şu an okulumuzda verilen tarih dersi de örnek gösterilebilir çünkü o derste 
de kalıplaşmış bilgileri vermek yerine öğrencinin bilgiyi araştırarak gerçek bir öğrenme 
sağlanması amaçlanıyor.  
Görüldüğü üzere, gerçekten öğretmeyi amaçlayan ve ilgi uyandırabilen her girişim; 
ezbere dayalı, kalıplaşmış bilgilerden daha başarılı olmuştur en azından ben ve aynı görüşe 
sahip olduğum birkaç kişi için.  Belki ben de böyle bir gösteriye gitmeseydim ya da bu okulda 
tarih dersi alma şansım olmasaydı, ülkemizdeki tarih eğitimi ve öğretiminde doğru bilinen 
yanlışları fark edemeyecektim.  Fakat şu an kendimi az da olsa şanslı hissediyorum yirmi 
yaşımda da olsa daha geç olmadan birileri bana tarihi başka bir bakış açısıyla tanıttı. 
Mutluyum çünkü artık tarihi ezberlemeden, nedenini ve nasılını anlayarak öğrenebiliyorum. 
Heyecanlıyım çünkü artık ben de öğrendiğim bilgileri benden sonraki nesillere aynı tutkuyla 
aktarabileceğim. En önemlisi umutluyum çünkü azda olsa tarihi sadece sınavda sormak ve bir 
şeyleri ezberletmek için değil geçmişe ışık tutarak geleceğimizi aydınlatmak için uğraşan 
insanlar var. Umarım bir gün hepiniz tarihi gerçekten öğrenmenize ve anlamanıza yardımcı 
olarak geleceğinizi aydınlatan insanlarla karşılaşırsınız.   Kaynakça 
“Sivrisinek Dedin de Aklıma Geldi” Sunay Akın, Nihat Sırdar. İzmir Kültürpark Açıkhava 
Tiyatrosu. İzmir. 7 Eylül 2016.  
H. Merve Arslan 
21302346 
 
HAYALİ MELEK 
Contrast/ Guillaume Provost 
Hayali arkadaşlar... Yaptığınız yanlış seçimlere ve hatalara bakmaksızın sizi 
severler. Bilmiş gibi konuşmak yerine bir adım atmanıza yardım ederler. Çoğu 
insanın hayatlarının yarattığı baskı ve korkudan kaçmak için seçtiği yegâne yoldur 
hayali arkadaş yaratmak. Bazen yalnızlıktan saklanmak için yaratır insanlar hayali 
arkadaşlarını, kimi zaman da başa çıkamayacağı bir görevde yardımcı olsunlar diye 
çağırırlar onları yokluktan dünyamıza. Contrast da böyle bir hayali arkadaşın 
hikâyesini anlatan bir oyundur. Küçük yaşta bir kızın hayatın omzuna yüklediği onca 
derdi paylaşmak için yarattığı hayali arkadaşın, onun hayatını nasıl da düzene 
soktuğunu anlatır. 
 1920’lerde geçen hikâye Didi 
isimli, annesiyle yaşayan bir 
kızın annesiyle az zaman 
geçirmesi ve babasız büyümesi 
gibi sıkıntılarıyla başa 
çıkabilmek amaçlı yarattığı 
Dawn isimli arkadaşının sıra dışı 
yeteneklerini fark etmesiyle 
başlar. -Oyunda Dawn’ı biz 
canlandırıyoruz ve Didi de 
bizden ne istediğini söylüyor.- 
Bu hayali arkadaş insanlar gibi üç boyutlu olduğu zaman başkaları tarafından 
görülemiyor fakat istediği zaman da diğerleri gibi iki boyutlu bir gölge olup Didi'nin 
dünyasındaki insanlar gibi görünür, normal birisine dönüşebiliyor. Hikâyenin başlarında parçalanan dünyalarında babasını bulması için Didi'ye yardım eden Dawn 
hikâyenin ileriki safhalarında öyle şeyler yaşar ki bu evrenin Didi'nin hayal gücünden 
başka bir şey olmadığını anlar. 
  Bu oyunu bitirdiğimde bunalımda olan küçük bir kızın hayalleri olarak görsem 
de sonra saklanmış olan bir mesaj dikkatimi çekti.  Ya biz de birer hayali arkadaşsak? 
Nasıl bilebiliriz ki bu dünyaya başka bir çocuğu mutlu etmek, dertlerine ortak olmak 
için gelip gelmediğimizi? Normal bir hayat yaşadığımızı düşünmemizin tek sebebinin 
o çocuğun daha farkına varmamış olmamız mümkün değil mi? Belki de hepimiz 
başkalarının şans melekleriyizdir. Yoldan geçerken ona çarpıp gideceği yere birkaç 
saniye geç gitmesini sağlayıp onu ölümden kurtarmak için yaratılmışızdır. Belki de 
insanlığa olan inancını kaybetmiş birisine uzatacağınız bir şekerle onu tekrar hayata 
kazandırmak için var olmuşuzdur. İnsan olduğumuza inanmamızın tek nedeni o 
çocuğun insan gibi davranan bir arkadaşa ihtiyaç duyması olabilir. Nasıl emin 
olabiliriz ki yaşadığımız dünyaya başrol için geldiğimizden? Belki de hikâyenin bir 
yerinde ortaya çıkan basit bir yardımcı roldür bizimkisi. Arka plan boş kalmasın diye 
sokakları doldurmak için bile dünyaya gelmiş olabiliriz bir başkasının hayali 
arkadaşıyla ortak dünyasına.  
Bu anlattıklarımın doğru olmadığını kanıtlayamayacağımız gibi doğruluğunu 
desteleyecek birçok anımız vardır hepimizin. Eminim ki hayatınızda tanımasanız da 
sevdiğiniz birileri vardır. Bir otobüste hiçbir neden yokken sohbet edip sıkılmasına 
engel olduğunuz kişiler ya da paraya ihtiyacı olduğu zaman, bir daha 
karşılaşmayacağınız ve parayı size geri ödeyemeyeceği halde düşünmeden paranızı 
verdiğiniz birileri… O an sahne sizin gibidir. Kamera size dönmüş o bir hareketi 
yapmanızı bekler. O parayı uzatıp, konuşmayı başlatıp başrol oyuncusuyla, var 
olmanızın nedenine yardım etmeniz ile kendinizi önemli hissedersiniz. O andan sonra kamera onunla kalır ve siz de sıradan hayatınızı yaşamaya devam edersiniz. Bir 
ömür o sahneyi hatırlarsınız, hep gözünüzün önünde. Belki de o sizin yaradılış 
amacınızdır.  
Bulmacalar ve aksiyonla dolu olan bu oyun 20’li yılları seven insanlar için 
mükemmeldir. Müzikleri, çizgileri, duruşları bile sizi o zamana çeker ve içinden 
çıkılması imkânsız bir tuzak gibi orada tutar. Fakat başka bir insan için var olmaktan 
korkuyorsanız oynamanızı tavsiye etmem. Çünkü bir şeyleri daha net görebilmek, 
gerçekleri fark etmek her zaman iyi bir şey değildir. 
 
Selen	  KÜRKÇÜOĞLU	  
21502692	  
İmdat Polis! 
Bir süredir ekranlarda polisiye dizilerin fazlasıyla arttığını fark ettim. İzlenme 
oranlarının oldukça yüksek olması, insanların da beğenerek bu yapımları takip ettiğini 
gösteriyor. Ne yazık ki ben kendimi bu cenah içerisinde göremiyorum. Yaşadığım olaylar 
yüzünden psikolojim öyle bir noktaya geldi ki polislere iyi düşüncelerle bakamıyorum. Gerek 
Gezi Parkı sürecinde yaşananlar, gerek sonrasında medyana gelen katliamlar polislerin 
bendeki yerini fazlasıyla değiştirdi. Bu sebepten annemin bana zorla okutmaya çalıştığı 
polisiye romanı okumak tam bir işkenceydi. Ahmet Ümit’in kaleme aldığı “Beyoğlu’nun En 
güzel Abisi”, Nevzat Komiser’in çözmeye çalıştığı bir cinayeti konu alıyor. Tıpkı dizilerdeki 
gibi iyi bir polis Nevzat.  İşini layıkıyla yapıp, onurlu bir şekilde yaşıyor. Ancak konu polisler 
olunca bu durum bana artık hiç inandırıcı gelmiyor. 
Kendimde oluşan bu ön yargılar beni fazlasıyla rahatsız etmekte. Gerçekten onlara 
karşı olan fikirlerim değişsin istiyorum ancak izlediğim her haber ya da gördüğüm her olay 
polislere karşı olan öfkemi daha da bilemiş oluyor. Özellikle son yıllarda polis kavramının 
iyice yozlaştığını düşünüyorum. Küçükken polis demek benim için güven demekti. 
Duyduğum her polis telsizi beni mutlu ederdi. Başıma hiçbir şey gelmez, felaketler beni 
burada bulamaz derdim. O üniformaların içinde hep kendimi hayal ederdim. Şimdi ise tam 
tersi bir yerdeyim. Polislerin de benden haz etmediğine eminim. Artık onları görmek bile 
sinirimi bozabiliyor. Acaba saldıracaklar mı, acaba beni de gözaltına alacaklar mı diye 
kendimi yiyip bitiriyorum. Önlerinden geçerken hep başımı eğiyor, onların gözlerine 
bakamıyorum. Artık polislere güvenemiyorum. Elbette hepsi çok kötü diyemem ama benim 
zihnimde polis kavramını o kadar karaladılar ki olumsuz düşüncelerime engel olamıyorum. 
Hiçbir meslek üzerinden insana kin duyulur mu, demeyin ne yazık ki ben duyuyorum 
ve ne yazık ki artık polis olmanın siyasi bir anlam teşkil ettiğini düşünüyorum. Eskiden bana 
göre insan istediği her mesleği icra edebilirdi. Arkasında hiçbir anlam aramazdım. Ancak Selen	  KÜRKÇÜOĞLU	  
21502692	  
bugün gelinen noktada tam tersini savunuyorum. Belirli meslek gruplarının belirli insanlara 
hizmet ettiğini düşünüyorum. Bu yargım da tecrübe ettiğim olaylar sonunda oluştu. Örneğin 
ben polis akademisine asla alınamayacağımı biliyorum. Gerek siyasi görüşüm, gerek duygu 
ve düşüncelerim hatta okuduğum kitaplar bile etkilemekte bu durumu. Hâl böyle olunca polis 
olmanın arkasında da bir neden arıyorum. Ayrıca toplumda bu kadar kötü bir etki bırakırken 
hâlâ polis olmayı istemenin bir sebebi olmalı. Sonuçta neredeyse toplumun yüzde ellisini 
karşısına almak demek. Elbette bu fedakârlıkların bir karşılığı olması gerek.  
Polislere karşı tutumum aslında Türkiye’nin de bir fotoğrafı . İçinde bulunduğumuz bu 
kaos durumunun çarpıcı bir örneği hatta. Bir taraf bu cenaha küfürler ederken, kin ve nefretle 
bakarken, hatta görünce yüzüne tükürürken diğer taraf polisleri el üstünde tutuyor. İşte, 
Türkiye’nin iki kutbu. “Peki, gerçekten kim haklı?” diye sormayın, objektif olamam. Elbette 
onlar da emir kulu diyebilirsiniz ama ben bir yorum yapamam. Sadece sizlerle aynı fikirde 
olmadığımı söyleyebilirim. Artık öyle bir noktaya gelindi ki emirleri uyguluyorlar diye 
düşünemiyorum. Çünkü onların yerine kendimi koyunca ben asla böyle bir düzene tamam 
demezdim diyorum. Ya ayrılır ya istifa eder ya baş kaldırırdım, kendimi biliyorum. Çünkü 
onurlu bir yaşam sadece içimdeki duygularla sınırlı değil, ben çevremdeki insanlara karşı da 
onurlu bir çerçeve çizmeliyim. Kendi içimde melek gibi olup, dışarıdakilere hayatı cehennem 
ediyorsam ne anlamı kalır iyiliğin, güzelliğin.  
 
 
 
 
 Selen	  KÜRKÇÜOĞLU	  
21502692	  
KAYNAKÇA 
Ümit, A. (2015). Beyoğlu'nun En Güzel Abisi. İstanbul: Everest Yayınları. 
 
 
İDEALLERİ UĞRUNA ÖKSÜREN ÇOCUKLAR / 
ALİ YASİN VERGİLİ 
 
Kitaptan ve bende bıraktığı etkiden söz etmeden önce Emrah Serbes'ten bahsetmek  
 
gerektiğini düşünüyorum. Onun kitaplarındaki ergenler ve o ergenlerin çevreyle uyumu ve ya  
 
uyumsuzluğu, ilişkileri çok gerçekçi bir biçimde ele alınıyor. Bu kitabı okumamda daha  
 
doğrusu Emrah Serbes okumamdaki en büyük etken bu 'kendi ergenliğimizi' elimizdeki kitaba  
 
serili bir şekilde bulma isteğim. Her türlü duyguyu doruklarda yaşadığımız o günleri anımsattı  
 
bana yazar başkahramanı Çağlar İyice  ile. 
 
 
Deliduman'a gelecek olursak, eseri yine bir ergen olan Çağlar İyice'den, onun 
 
 ağzından dinliyoruz. Kardeşi Çiğdem'i ve ona duyduğu aşkı, arkadaşı Mikrop Cengizi, Tc  
 
Sinem Uzun'u, güzel sesini hafızasından atamadığı eski sevgilisini, her şeyi ama her şeyi  
 
ondan dinliyoruz biz. Çağlar İyice konuşur, biz dinleriz 'reis'. Dikkatimi çeken konulardan biri  
 
de, hatta belki de kitabın üzerine kurulmuş olduğu konulardan biri olan Çağlar'ın kız  
 
kardeşine duyduğu 'ağbi' aşkıydı. Onun sahip olmadığı özellikleri ona bahşetme durumu. Bu,  
 
eşine rastlanmaz, çok büyük bir sevgi. Belki de iki kardeşin babadan uzak yaşamaya zorunda  
 
kalmalarına bağlı bir durum. Ve ya Çağlar'ın da dediği gibi 'tamamen freudyen bir yaklaşım'.  
 
Her şeyi bilir Çağlar İyice, her şeyi bilir çünkü 17 yaşındadır o. Belediyenin işleri ondan  
 
sorulur, siyasetten anlar, Freud bilir, tam bir klasik ergendir o. Burda kitaba getirilen genel bir  
 
eleştiriye değinmek istiyorum: "Emrah Serbes aforizma kasmaya çalışmış." Öncelikle şu  
 
ayrıma iyi varılmalı, Emrah Serbes mi yoksa Çağlar İyice midir büyük büyük konuşan ve her  
 
şeyden emin olan? Tekrar etmek gerekirse romanın başından sonuna konuşan kişi Çağlar  
 
İyice'dir ve bu eleştiriyi getiren insanlara önerim kitabı bir daha okusunlar ve bu gözle  
 
okusunlar. Böylelikle aforizma kasmaya çalışanın yazar değil, ergenliğini dorukta yaşayan bir  
 
çocuk olduğunu görecekler. 
 
 Babasının evden uzak oluşu Çağlar İyice'ye onun yaşında hiç de gerekmeyen bir 
 
rol vermiştir. 'Evin erkeği' olmak. Annesi depresyondadır. Çağlar'ın kardeşi küçük, babası 
 
uzakta. Çağlar üstlenmek ister bu sorumluluğu, 'eve reislik etmeyi'. Annesiyle çatışır bol 
 
bol çünkü Çiğdem ve hayalleri kendisine emanettir, nitekim bu uğurda her şeyi göze de 
 
alır. Hiç sevmediği bir yarışmaya başvurur, kardeşi için hiç sevmediği dayısından 
 
ricalarda bulunur, hayal kırıklığının vermiş olduğu öfkeyle kendisinin üç katı adamlara 
 
rest çeker, kardeşini sosyal medyada duyurmak için denemediği yol kalmaz, onun için derin 
 
bir korkunun, hiç yaşanmamış bir tecrübenin ortasına atlar: Gezi Parkı'na. 
 
 
Son kısımlarda biraz Gezi'ye değinir yazar. Gezi'nin renkliliğine, içinde ve ya  
 
dışındaki tartışmalara, çatışmalara değinir. Çağlar İyice kardeşini aramaktadır. Önce babasını  
 
bulur hesap sorar sonra kardeşini bulur ve Mikrop'tan hesap sorar. Bir otele sığınırlar ve  
 
dışarıda kıyamet kopmaktadır Mikrop ve Cengiz iki romantik ergen dayanamazlar ve atarlar  
 
kendilerini sokağın ortasına, atmalıdırlar da. Bir yandan “iktidarla” çatışırlar bir yandan da  
 
birbirleriyle Çiğdem'e olan sevgilerini yarıştırırlar. Gururludur ikisi de "Tek başıma da  
 
kalsam, dünyanın bütün hükümetleri ve onlara oy verenler bana karşı da olsa, dünyanın bütün  
 
hükümetlerine karşı ayaklananlar ve onlara destek verenler bana karşı da olsa; bütün dünya,  
 
yedi milyar küsur insan tek tek bana karşı da olsa..." diyeceklerdir. Derler de hatta kalabalık  
 
bir polis ordusundan dayak yerken tekrar ederler bu sözcükleri, bu sözcükler onların iç  
 
monologlarıdır artık. 
 
 
Gecenin tüm dinginliğini acı çığlıklarıyla her gece 4'te bozan martılara ve Çağlar 
 
İyice'ye selam olsun. 
 
 
Kaynak 
 
Serbes, Emrah. Deliduman . İstanbul: İletişim Yayınları, 2014 
AZINLIĞIN ZENGİNLİĞİ 
Eşitsizlik hayatın her alanında küçük varlıkları yutan korkunç bir canavardır. Bu canavarı 
oluşturan etmenlerden en büyüğü ise kuşkusuz paradır. Dünya üzerindeki servetin yüzde kırklık 
kısmına sadece yüzde birlik kısmın hakim olması, hiç şüphe yok ki herkes için korkutucudur. Arada 
böyle bir uçurum varken hala bir kısım insanın eşitliğin olduğunu düşünmesi trajikomik bir hal alır. 
Örneğin aynı sınıfta okuyan, aynı zeka seviyesine, aynı hırsa sahip iki çocuk düşünelim. Bu iki çocuktan 
birinin ailesi bahsettiğimiz yüzde birlik kısımda olursa iyi bir iş bulabilme ihtimali diğerine göre onlarca 
kat artacaktır. Peki diğer çocuk ailesinin geliri düşük diye canavar tarafından yutulmaya mahkum 
mudur? Mevcut kapitalist düzende cevap ne yazık ki evet oluyor. 
       Sanayi Devrimi ile son haline bürünen kapitalizmin dünya üzerinde artık geçerli bir sistem 
olmadığı çok açıktır. Hiçbir zaman insana ve hayata değer veren bir düzen olmamasına rağmen 
bugüne kadar zengin kesim tarafından muhafaza edilebilmiştir. Ancak yirminci ve on dokuzuncu 
yüzyıllardaki savaşlar ile sonun başlangıcına gelmiştir. Günümüzde savaşlar şekil değiştirmiş olsa da, 
Ortadoğu coğrafyasındaki kanın sorumlusu, son üç yüzyıldır olduğu gibi kapitalizmdir. 
       Şu ana kadar aklımıza sadece bireyler arasındaki farklar gelmiş olabilir. Fakat patronun işçiyi 
sömürdüğü gibi büyük devletler de yıllar boyunca küçük devletleri, hatta yeri geldiğinde bütün bir 
kıtayı sömürmüştür. Hatta günümüz kapitalist şirketlerinin temelinin atıldığı ilk dönemlerde, 
devletlerden önce şirketler başka topraklardaki ekonomik kaynakları kullanabilmek için ordular 
hazırlardı. İngilizlerin Hindistan’ı işgali de bunun örneklerinden biridir. Tabii ki yıllar içinde sömürü 
şekli ve büyüklüğü de değişmiştir. Bunun en büyük örneklerinden biri kuşkusuz Afrika olacaktır. 
Yıllarca kapitalist devletlerin sömürüsüne ve eziyetlerine maruz kalan Afrika günümüzde hala 
toparlanabilmiş değildir. Yer altı kaynakları yüzünden toprakları işgale uğrayan, insanları köle edilen 
Afrika halklarının hali, kuşkusuz  kapitalizmin en karanlık yüzünü göstermektedir. 
Hal böyle olmasına rağmen Ortadoğu’da son nefesini vermekte olan kapitalist sistemi 
savunmak için bazı destekçileri, “yoksulların sefaletten kurtulması için zenginlerin daha zengin olması 
gerekir” gibi argümanlar kullanmaktadır. Yıllarca bütün zenginliği elinde toplayan bir grubun daha da 
zenginleşmesi nasıl bir farklılık doğurabilir diye bir düşünmek gerekir. Şunu unutmamak gerekir ki 
kapitalizm de feodalizm gibi insanlığın geçmekte olduğu bir dönemdir. Bunu insanlığın kaderi olarak 
görmek ve koşulsuz kabul etmek çok yanlış olacaktır. 
      İnsanların farkındalıkları eski çağlara göre inanılmaz seviyelerde ve artmaya devam ediyor. 
Hal böyleyken devletler politikalarını halkın istek ve arzularına göre belirlemek zorunda kalıyor. Kendi 
halkını gözetmeyen devletlerde ise doğal olarak çözülmeler başlıyor. Böyle bir çağda devletlerin 
sağlaması gereken en önemli şeylerden biri özgürlük ve eşitlik haline geliyor. İskandinav ülkeleri 
özellikle sosyal devlet konusunda oldukça ileriye gidiyor ve çıtayı yükseğe taşıyorlar. Bütün 
vatandaşlarının haklarını gözetirken, zengin kesim ile daha fakir kesim arasındaki uçurumu küçültmek 
için çalışmalar yapılıyor.  
      Sonuç olarak insanlığı yaşayan bir organizma olarak görmeli ve tıpkı ergenlik veya çocukluk 
gibi kapitalizmin de geçilmesi gereken bir dönem olduğunun farkına varmalıyız. Zenginliği, gücü, 
parayı değil eşitliği, özgürlüğü ve mutluluğu ön plana çıkarmalı, insanların hayatlarını belirlerken 
aileleri yüzünden geride kalmalarını veya aileleri sayesinde ilerlemelerini engelleyici çözümler 
bulmalıyız. Devletleri ve politikaları yöneten tek bir padişah olmadığını unutmamalı ve her birey gibi bu konuda üzerimize düşeni yapmaktan kaçınmamalıyız. Çünkü önemli olan ergenliği atlatmak değil, 
ergenliği nasıl atlattığımızdır. 
Andaç Dölek 
21602171   
      
Dilara Özyön  
 
 
 
 
     ÇEKME O TUĞLAYI EMRAH ABİ  
 
Deliduman…  Deliyürek  benzeri  bir  kelime,  anlamı  da  aşağı  yukarı  aynı, 
delikanlı, hayta. Delidumanların ortak özellikleri birdenbire ortalığı kaplayıp, kısa bir 
süre sonra görüntüden kaybolmalarıdır. Emrah Serbes de aslında deliduman bir adam. 
Biz onu öyle bir kitapla tanıdık ki, bundan sonra ne yapsa olay olur, adam asi, adam 
işini biliyor dedik. Her Temas İz Bırakır mı peki Emrah Abi? Demek ki neymiş, her 
temasın iz bırakamıyormuş okuyucunun üzerinde. Keşke Behzat Ç.’nle kalsaydın 
aklımızda.  
Emrah  Serbes’  in  2014  yılında  piyasaya  sürdüğü  Deliduman’ı  iki  haftalık 
tatilimde okuma fırsatı buldum. Beklentim o kadar yüksekti ki belki de bu nedenle, 
bende çok derin izler bırakamadı bu kitap. Aslında akıcı üslubu olan bir yazar kendileri, 
fakat akıcılık her şey demek değil. Mantıklı, ilgi çekici bir kurgu oluşturamadıktan sonra 
akıcılığın da, üslubun da, o güzel güzel sözlerin de boşa gidiyor. Adam öyle bir kitap 
yazmış ki; devlete, siyasete, insanlara olan sinirini sanki benden çıkarıyormuş gibi 
hissettim okurken. Bazen “lan ben sana ne yaptım” dediğim oldu. Üstüne bir de kitap 
günlerce okunamadı tarafımdan, yarısından sonra artık bitse de kurtulsam dedim. 
Çünkü kitap kendini tekrar etmeye başladı. Gezi de gezi, gezi de gezi… Yemin ederim 
insanı her şeyden soğutuyorlar. İnsanlar o kötü günleri unutmasın, ölen insanları 
unutmasın ama bu şekilde insanı bezdirerek de hatırlatmayın arkadaşım bu olayları. 
Sanki yazar kafasından uydurmuş Gezi diye bir olay, onu anlatıyor gibi geldi. Bir an 
böyle bir olay mı olmuştu diye şüpheye bile düştüm. Çok kışkırtıcı bir kitap olmuş, Gezi 
olayının  tamamen  kötü  yanlarını  anlatmış  ve  hep  çok  uçlarda  yaşayan  insanları 
destekler  bir  hali  vardı.  Gezi  olayında  hepimizin  yüreği  yandı,  hepimiz  sokaklara 
döküldük çünkü insanlar öldü ve hem ruhen hem fiziksel açıdan yaralandık, bir halk 
olduğumuzu bir toplum olduğumuzu hatırladık, dükkânına yani ekmek teknesine zarar 
gelen  insanlar  da  oldu.  Bunları  kimse  unutamaz.  Gezi  olayını  herkes  bir  şekilde 
destekledi bir açıdan bile olsa. Ama bu kitapta yazar insanları kışkırtmak ve tekrar aynı 
acıların yaşanmasını ister gibi bence çok ağır hatta yersiz olan bir tavır takınmış. Bu 
kitapla ilgili, beni en rahatsız eden durum bu oldu. Hatta kitabı almaya bir arkadaşım 
ile gittim ve bana “alma çok sıkıcı, mantıksız bir kitap” dedi. Ben Emrah Serbes’ in kötü 
yazabileceğine inanmayıp aldım ve inatla bitirdim. Tabii ki her kitap okunmalı, her kitap 
insana bir şeyler katar, her zaman bunu söylemişimdir. Ama gerçekten yazar nasıl 
minaresine kılıf hazırlamış onu gördüm. Yani demek istediğim, bu adam bu kitabı 
resmen hıncını çıkarmak için yazmış ve kılıf olarak da öyle saçma öyle mantıksız bir 
kurgu yaratmış ki kapakta Emrah Serbes yazmasa inanmam bu kitabı onun yazdığına. 
Saçmalık şu; Çağlar İyice, başkahramanımız ve onun yeteneksiz, Micheal Jackson 
olmaya çalısan kız kardeşi… Bir kere bu iki karakter çok saçma. Benim de abim var 
ben de bir kız çocuğuyum ben ne kendi ilişkimizde ne de başka bir abi kardeş ilişkisinde 
böyle bir şey görmedim, duymadım. Adam her saniye kardeşini düşünüyor âşık gibi, 
beynini  yemiş  gibi.  Böyle  bir  hayat  yok  yani,  okuyanlar  ya  da  okuyacak  olanlar 
anlayacaktır beni. Bir de neymiş efendim, tomanın önünde dans edip ünlü olacakmış 
bu kız bilmem ne. Arkadaşım ruh hastası mısınız siz? İnsanların kafasına biber gazı 
fırlatılıyor ve insanlar ölüyor o alanda, sen dokuz yaşında bir kızı nasıl oraya götürür 
de nasıl orda dans etmesine müsaade edersin? Ben anlamıyorum ki, koyun can 
derdinde, kasap et derdinde resmen. Bir de saçmalığı kitabın sonuna saklamış Emrah 
abimiz. O ayrı bir mesele zaten. Çağlar İyice yani bizim başkahramanımız, onun bir en 
yakın arkadaşı var ki Mikrop Cengiz adam ruh hastası. Emrah Abi tutuyor bu yirmili 
yaşlardaki Mikrop Cengiz’ i, dokuz yaşındaki Çağlar’ın kardeşine âşık ediyor. Ya Allah’ınızın aşkına yazmayın şöyle şeyler. Bu nedir, bu nasıl bir düşüncedir? Okurken 
gözlerime inanamadım, gözler okuyor ama akıl almıyor resmen. Ben dar görüşlü bir 
insan değilim, geleneklerime bağlıyım hatta Türk kafası dedikleri kafa bende de var 
fakat her şeyi okuyabilirim ki okuyorum da. Ama benim böyle bir şeyi aklım almaz, ben 
böyle bir şeyi okuyup da üzülemem yani.  
Lütfen insanların duygularının sömürülmediği, mantıklı, kışkırtıcı olmak yerine 
kararı okuyucuya bırakan yazılar, kitaplar yazsın yazarlar. Özellikle de kalemine aşık 
olduğumuz yazarlar! Türk Edebiyatı o kadar güzel, o kadar zengin ki üzerine bir tuğla 
da yazarlarımızın koyması gerektiği yerde resmen birer tuğla da onlar çeker olmuşlar 
o güzelim yapıdan. Gerçekten çok üzüldüm, kocaman bir hayal kırıklığı oldu benim 
için. Emrah Abimizin de dediği gibi; “Okudukların yaşadıklarını değiştirir, değiştirmese 
bile farklı bir gözle görmeni sağlar.” Lütfen hayatımızı olumlu yönde değiştirebilecek, 
bakış açımızı değiştirebilecek kitaplar yazdığın döneme dön ve onlar kadar olmasa da 
onlara paralel olan kitaplar yaz abi.  
 
 
Kaynakça  
 
Söz alıntısı için;  
Serbes, Emrah. Erken Kaybedenler. İletişim Yayınları, 2009:123 
Yeşim AYDIN 
 
DOYUMSUZLUK 
Günümüz dünyasının yaşam temposuna kendini kaptırmış olan insanoğlu, ne yazık ki 
doyumsuzluk noktasına ulaşmış durumda artık. Kimisi kendi ekmeğinin peşinde; herkesle 
aynı standartları paylaşan, mutlu bir aile ile hayat yaşarken, öte yandan bazıları ise lüks 
içinde; herkesten farklı olan o imrenilesi hayatı yaşıyor. Hayatın bizi sunduğu olanaklar ve 
içinde bulunduğumuz yaşam şartları ne kadar farklı olursa olsun, insanlığın tek bir problemi 
var artık; sürdürülen hayat biçiminden memnun olunmaması. İşin ilginç tarafı; deyim 
yerindeyse dünyalara bedel parası, mutluluğu, sağlığı veya hepsine birden sahip olan 
insanların yine de doyumsuzluk noktasında olmalarıdır. Bu memnuniyetsizliğin ve 
doyumsuzluğun aşk teması üzerine konu edildiği Aldatmak kitabı ile hayatımızın ilerleyişine 
ve içsel dünyamızdaki iniş çıkışlara benzer örnekler bulabiliyoruz.  
Gerçek hayatta örneklerine rastlayabileceğimiz bu tür kitaplarda, aynı veya benzeri 
durumları yaşayan tek insanın siz olmadığınızı düşünür ve yalnız olmadığınızı hissetmenin 
rahatlığını duyarsınız içinizde. Okurken içe dönük bir sorgulama yapar ve düşünmeye 
başlarsınız; benim hayatımda neler oluyor veya ben bu durumu yaşadığımda nasıl 
hissetmiştim gibi. Her insanın başına gelen veya gelebilecek olan “aldatma” durumunun ele 
alındığı bu kitapta; aldatma süresince bireyin hayatındaki iniş çıkışlar, yaptığımız eylemler 
sonucu ruhsal durumumuzda meydana gelen depresyon ve bireyin bu kötü durumdan kaçma 
isteği, herkesin kendinden bir parça bulabileceği türde yazılmış. İhanet etme durumunun 
çiftler ve evlilikler üzerindeki yıkıcı etkisi herkes tarafından bilinirken, birey bu davranışı 
sergilemekten kendini alıkoyamıyor. Bu durumun sebebi olarak zannediyorum ki içimizdeki 
sönmüş ve tekrar alevlenmeyi bekleyen duygular etkin rol oynuyor. Hayatımızda eksikliğini 
hissettiğimiz bu duygular bizi yanlış yapmaya itiyor. Kendi içsel dünyamıza psikanaliz 
yaparak sorunu saklandığı yerde bulup çözmek, kendimizi kaybetmiş bir şekilde dışarılarda 
bir yerlerde çözüm yolu aramaktan aslında daha kolay bir iş. Bir insana duyduğumuz aşkı, 
sevgiyi, tutkuyu her zaman ilk günkü seviyede tutmak çok zor bir iş belki ama istenildiğinde 
tüm bu sönmüş duyguları tekrar alevlendirip hayatlarımıza dâhil edebilmek mümkün. 
Yeniden aşık olmayı istemek ve mutluluğu başkasında tatmak hiçbir zaman kalıcı bir çözüm 
olmayacaktır birey için çünkü elbet bir gün bu yeni heyecanlarda içimizde bir yerlerde sönüp 
gidecektir. Bir zamanlar sevdiğiniz, deyim yerinde ise uğrunda ölmeyi göze aldığınız insanları 
ruhsal veya fiziksel yolla aldattığınızda, öncelikle fark etmeniz gereken şey şudur ki siz önce kendinize ihanet etmişsiniz. Aldatma eylemenin kökünde bireyin kendi iradesinin var 
olduğunu düşünürsek bu durum zaten hiç de şaşırtıcı olmayacaktır. Tam da bu noktada, yani 
bireyin kendi iradesi ile kendisine ihanet ettiği noktada insanın aslında ne kadar nankör 
olduğunu ve ben merkezli düşünerek hareket ettiğini görürüz; ne kadar bencil olursak o kadar 
da doyumsuz olacağımız olgusu da yadsınılamaz bir gerçek haline gelir. 
Kendi irademiz doğrultusunda yaptığımız eylemin etkisi, sefası veya cefası ister küçük 
ister büyük olsun; birey her zaman hayattan ne istediğini, ne beklediğini ve kendini hayata 
karşı hangi yollarla ispat edeceğini bildiği sürece asla yanlışa düşmez. Öncelikle kendi 
içimizde sağlamamız gereken istikrar durumu, daha sonrasında elimizde olanlar ile yetinmeyi 
de bize öğretecektir. Para, kariyer, aşk, tutku veya aklınıza gelebilecek olan her türlü maddi 
ve manevi konularda bizi hata yapmaya iten doyumsuzluk faktörü içimizdeki nankörlük 
duygusunun evrimleşmiş bir halidir ve kendi içimizde çözmemiz gereken bir olgudur. 
Elimizdekilerin kıymetini bilmeyerek onlara ihanet etme durumu, kendimizi kandırmak ve 
çevremizdekileri de bu yönde etkilemek adına yapılmış bir yanlıştır aynı zamanda. Hırslı 
olmak ile doyumsuz olmak arasındaki farkı anlamakta güçlük çeken veya bildiği halde bu 
farkı göz ardı eden bireyler olduğumuz sürece hiçbir zaman sağlıklı bir toplum yaratamadan 
varlığımızı sürdürmeye devam edeceğiz. 
 
 
 
Kararıyoruz 
Yirmi birinci yüzyılın gençleriyiz. Daha öncesi hakkında, büyüklerimden duyduklarım, 
fotoğraflardan gördüklerim dışında fazla bir bilgim yok. Ama o edindiğim bilgileri şöyle bir 
harmanladığımda; o dönemlerde insan ilişkilerinin daha samimi ve bağların daha güçlü 
olduğu, maneviyatın maddiyattan daha ön planda tutulduğu ve değerlerin şimdiki gibi hızlıca 
tüketilip de bir yenisinin aranmadığı zamanlar olduğu şeklinde fikir yürütebiliyorum. 
Nitekim, büyüklerimin de  hep eksikliğini hisettikleri ve bunu dile getirdikleri, yeniden 
canlandırma çabasında oldukları eski değerler bunlar. Anlayabiliyorum, maddiyat 
maneviyatın yerini alsın istemiyorlar, maneviyata verdikleri değeri maddiyata veremiyorlar, 
içlerinden gelmiyor. Birkaç sıcak aile ziyaretini, en pahalı hediyelere tercih edecek insanlar 
onlar.  
Ne zamandan beri bu böyle süregeliyor, nasıl başladı bu gidişat, neden böyle, sorulacak çok 
fazla soru var. Sanayileşme ve onun beraberinde gelen tüketim çılgınlığı, bize bencillik, 
bireysellik ve materyale bağımlılık mı aşıladı? İnsanların eşya içinde boğulduğu, 
eskiyenlerinin anında atılıp yerine yenisinin alınabildiği, kalıplarla binlercesi üretilen 
nesnelerin o maneviyat boşluğunu doldurmasının hedeflendiği bu yeni dönem neden bizi 
böylesine mutsuz insanlar haline getirdi? Bize teknoloji ve ucuz sanayi ürünleri verirken 
karşılığında paradan fazlasını aldı çünkü. Dünya küçüldü, hayat hızlandı, insanlar çabuk 
sıkılır oldu. Değerli olanın bile, kendisini ispatlayabilmek için şekilden şekle girmesi, ilgi 
çekebilmesi, sürekli değişim ve gelişim halinde olması gerekti. Yoksa an meselesi olurdu 
değerini kaybetmesi. Çünkü insanlar harcamaktan, kaybetmekten korkmaz oldular. Yaşamı 
bir katman daha yüzeysel yaşayıp derinleri kurcalamaktan kaçındılar. Düşünme, sorgulama, 
hissetme fonksiyonlarını da yavaş yavaş devre dışı bırakmaya başladılar. Ne kadar reddetseler 
de; sorgulamadan, bir şeyleri değiştirmek adına tüm kapasitelerini kullanmadan 
kabullendikleri hayatı ve onun getirilerini yaşadılar, hala da yaşamaktalar. Karakterlerini ve kişisel özelliklerini de bir kenara bırakıp kodlanabilir, yönlendirilebilir, mutlu veya mutsuz 
edilebilir tek tip robotlar haline gelmekteler. Elbette hepsi aynı anda gerçekleşmiyor. Bir 
domino taşı dizisi gibi, hepsi bir sonrakinin sebebi oluyor sırasıyla. Fakat en baştaki taşın ne 
olduğunu kestiremiyorum. Sebebine bütünüyle inmedikçe bir çözüm üretemiyorum. Sadece, 
kendimdeki ve diğer insanlardaki boşluğu dolduracak olanın yeni bir kıyafet, son model bir 
telefon veya bir araba olmadığını biliyorum. Onlar yalnızca zihnimizi oyalıyor, boşluğun 
önüne geçiyor ve böylelikle bir süreliğine o boşluğu görmüyor, onun varlığını unutuyoruz. 
Dolayısıyla da değeri, o boşluğun üzerini örttükleri için onlara layık görüyoruz. Derken, bir 
yerden sonra onlara da alışıyoruz ve eskisi kadar opak olmamaya başlıyorlar zihnimizde. 
Yavaş yavaş yeniden beliriyor boşluk. Ardından, bir önceki yöntem tekrarlanıyor. Yeni bir 
materyal, yeni bir nesne gerekiyor. Opaklığının daha kalıcı olması için tercihen daha pahalı 
bir nesne ve sonunda ne olacağı, önceden kestirilebilen ve sürekli kendini tekrarlayan bir 
senaryo içinde dönüyoruz. Bu girdapta döndükçe de, kararmaya başlıyoruz. Kendimize has 
özelliklerimizi yitiriyor, sonucunda da kendimize yabancılaşıyoruz. Bu gidişatı başlatan 
neydi, bilmiyorum; ama kendi kendine son bulmayacağını biliyorum. Ona ancak özgür 
iradenin son verebileceğini düşünüyorum. 
Ilgın Seymen’in eseri, bütün bu düşünceleri zihnimde oluşturabildiği ve içimde oluşan 
farkındalığın peşinden gitmemi sağlayabildiği için son derece anlamlı geldi bana. İnsanları 
çekici kılanın artık, yüzlerindeki makyaj katmanı, sıktıkları parfüm veya kullandıkları bakım 
ürünlerinin başarısı olması, dillendirilmediği müddetçe eminim ki kimse tarafından 
garipsenmeyecektir. Aşık olunan insanın kokusunun onun ten kokusu değil de; her kozmetik 
dükkanında bulunabilen bir parfüm olması, doğallığın rağbet görmemesi, görmesi halinde bile 
yine kimyasallar ile sağlanması da muhtemelen kimseye ironik gelmeyecektir. Dilerim ki bu 
böyle sürmez, büyükler maneviyatın değerini yeni nesillere kavratmayı başarabilir. Umarım 
ki günün birinde, mutluluğun maddiyattan ziyade maneviyatla sağlanabileceği anlaşılabilir.  
Ilgın Seymen – Love in the 21st Century 
http://www.ilginseymen.com/#/love-in-the-21st-century/ 
ÖLÜMÜN KARŞISINDA İNSAN 
  Ölümün hayattaki en kötü şey olduğunu düşünüyorsanız, bilin ki yanılıyorsunuz. İnsanı 
kendisi yapan şey, hayatı boyunca çevresindekilerle girdiği etkileşimlerden, sohbetlerden 
okuma ve izlemelerden kendine oluşturduğu bir yapı, bir dönüşümdür. Konuşulan herkes, her 
konu, her duygu insanın çevresiyle ortak olarak inşâ ettiği bu yapıya eklenen bir tuğladır. 
Karşılıklı ilişkiler böyle oluşur. Ölüm ise o yapının bir cam parçası gibi yerle bir olmasıdır hayatta 
kalan için. İnsanı çaresizliğe ve yasa süren şey artık bu dönüşümü göremeyecek, 
hissedemeyecek ve kontrol edemeyecek olmasıdır. Ölümün kendisinden ziyâde, kendi içinden, 
ruhundan bir parça kopmasını izlemek zorunda kalmıştır kişi ölümle birlikte. İnsanı kedere 
boğan en kötü şey aslında ölümün kendisi değil, yakın olduğu birinin ölümünün karşısında -
yapayalnız- kalmasıdır. 
  Bu düşünceyi, çok sevdiğim teyzem hayatını kaybettiği zaman pekiştirmiştim kafamda. 
Küçüklüğümden beri bizim evde benimle oynar, beni parka götürür ve ağladığımda kucaklari 
sevindiğimde benimle birlikte zıplardı, dertliyken teselli eder, ne olursa olsun hep yanımda 
olurdu... ölene kadar. O kara günden sonra hayatımda ne kadar çok şeyin değiştiğini anlamıştım; 
karın ağrısından hastaneye giden teyzem, kanser olduğunu öğrenmişti ve durumu o günden 
sonra gitgide kötüleşti. Gözümün önünde, o hayatını bana adayan büyük kadının ardarda 
tedavilerden sonra ruhunu kaybetmesini izledim, zamanla farkettim sadece o değil, benim de 
bir parçam zamanla ölüyordu. Ölümünden sonra, “Kurtuldu.” diye düşünmek istedim, onunla 
mutlu olabilmek istedim ancak her attığım adımda onun ağrıyan yerleri benim vücudumda ağrı yapıyordu. “Ölenle ölünmez.” derler. Ölenle ölünür, çok da güzel ölünür, yaşarken ölünür, 
ayakta ölünür... 
  Cemil Kavukçu’nun O Vakit Son Mimoza adlı eserinde okuduğum Zamansızlık isimli 
hikâyesi, yaşadığım bu durumu bana yeniden anımsattı. Hikâyede Erhan Bey, annesinin yavaş 
yavaş ölümünü büyük bir hüzün ve çaresizlikle izlerken hastanede beklediğim günler aklımda 
canlandı. Alzheimer hastası annesi için “Ormanda tek heceli bir sesle belli aralıklarda öten kuşu 
nasıl anlayamıyorsam annemi de anlayamıyordum.” (p.71) diyen Erhan Bey, içimde kalmış 
duyguları tekrar yeryüzüne çıkardı. 
   İnsanlar doğar, büyür ve ölürler zaman içerisinde. En kritik evre ise büyüme evresidir. 
Büyüme, insanı ölüme hazırlıksız bırakır. Hayat iyi olan her şeyin iyi devam edeceği üstüne insan 
beyninin kişi için oluşturduğu bir ilüzyondur. Gece yatarken insan sabah kalkınca ailesini 
göreceğini düşünerek yatar. Okula arkadaşlarını göreceğini bilerek (?) gelir. Hayata yaşam hep 
olacakmış gibi bakar. Ölüm bu ilüzyonu yaran bir pençe gibidir. Gerçekliği dalga gibi çarpar 
insanın yüzüne. Anılar, mutluluklar, acılar, sevinçlerdir o dalga. Yumruk yemişe döner, kaçmaya 
çalışır insan, reddeder hayatın aslında böyle olduğunu ölümü görünce. Ben de kaçmaya çalıştım. 
Kabullenmenin ilk aşaması reddetmektir. Odamda oturdum saatlerce, hastaymış, o gün 
gelememiş  gibi davrandım teyzem... Kim kaçabilir ki ölümün kapkara gerçekliğinden? O 
farkındalık kapısını geçtikten sonra, bir daha geri dönemez insan. İstese bile dönemez, eriyip 
kaybolmuştur ruhunun bir parçası. Ruhunun kaybolan yerleri acı ile dolmuştur, rahat bırakmaz 
onu artık geceleri.   “Ölenle ölünmez.” derler. Ölenle ölünür, çok da güzel ölünür. Ölümü görmeyenler, 
yaşayanla yaşayan ölüyü birbirinden ayıramazlar. O gerçekliği tatmamışlar, hayatın yarattığı 
yapay koşuşturmacanın içinde bir oraya, bir buraya savrulurlar.  Karşıdakini kaybetmenin o 
insana verdiği acı onu büyütür ve gözünü açar. İnsan zamanla büyümez, zamanla büyüyen 
kördür. O yapı çökmüş olsa dahî, çökerken uyguladığı baskı zemini sağlamlaştırmıştır. Gözlerden 
süzülen her gözyaşı, aslında bir anıdır. Onu bir daha göremeyeceğini bilmenin acısıdır 
gözyaşlarının yerine dolan.  Kaçamazsın, saklanamazsın, ölürsün. Kaybettiğine üzülür, geri 
gelmeyeceğine ağlar, hatıralarda kaybolur, biraz daha ölürsün. Aslında sen, gerçek hayatı 
görürsen ölürsün; hem büyürsün, hem ölürsün. 
  Ayhan Okuyan 
   
 
Altın Kural: Yalnızlık 
Yalnızlık, isim kökü yalından gelir. Kısaca süssüz, sade ve özüm der. Zihnimizde 
canlandırdığı negatif etkisinin aksine kökü gibi yumuşak ve sakinleştirici bir yanı vardır. Tabii 
bunların hepsi benim kafamda oluşturduklarım. Aslına bakarsanız yalnızlık hep ayıplanmış ve 
hakir görülmüş bir olgudur. Sanki bir zayıflık bir eksiklik gibi lanse edilir. Peki, kim böyle 
resmetmiştir bizlere? Sosyal medya tabii ki de. Diziler, magazin ve evlilik programları, pop 
şarkılarımız (içi vıcık vıcık aşk dolu ne yazık ki), Instagram, Twitter, vs. Adeta size hâlâ 
sevgiliniz yok mu yoksa yalnız mısınız? Sakın yalnız olmayın! Gidin birini bulun der gibi. 
Bulaşıcı bir hastalık gibi günden güne güçleniyor ve hasta olan kimse çözümü aramak için 
uğraşmıyor. Hâlbuki çözüm belli yalnızlık. Oh be ne güzel bir şey diyeceksiniz çözümü 
bulunca çünkü tecrübeyle sabit emin olun çok daha mutlu ve huzurlu oluyorsunuz. Herkes çift 
olacak diye bir kanun ya da kural yok. Siz farklı olun. Tek olun, güçlü olun. Neden böyle 
diyorum biliyor musunuz? Çünkü daha kendimizi tanımadan başka birini tanımaya çalışıyoruz 
hatta hayatımızın merkezine koyuyoruz. Sonra bir ay geçiyor belki de bir yıl bakıyoruz ki 
meğerse hiç tanımamışız karşımızda ki kişiyi. Bir başka örnek ise sevgili sandığınız kişinin 
sürekli size kısıtlamalar getirmesi.  Bazısı hoşlanır bu durumdan.( nedenini hiçbir zaman 
anlamamışımdır)Sürekli size bunu yapma şunu yap bunu giyme şunu giy der durur. Sizde, sen 
benim hayatıma karışamazsın! Demeniz gerekirken, tamam aşkım nasıl istersen deyip kenara 
çekilirsiniz.( sözüm meclisten dışarı)Cem Şancı ne güzel de söylemiş Yalnızlık Doktorası 
kitabında“ Çünkü modern dünyada aşk artık prangamız, sevgilimiz ise gardiyanımızdır.” Sen 
çok yaşa emi Cem Şancı. Resmen kendi hapishanemizi yaratıyoruz. İnsanlar bizi yargılar diye. 
Güzelim yalnızlıktan vazgeçiyoruz. Değer mi Allah aşkına?   Hep aşktan bahsettik. Şimdi de biraz kariyer üzerine odaklanalım. Yalnızlık kariyer için 
de olmazsa olmaz. Eğer iyi bir iş ve saygınlık istiyorsan. Çok sıkı çalışmalısın. Özellikle de 
üniversite. Kendimden örnek vermem gerekirse, okul notlarımın yüksek olmasını istiyorum 
çünkü iyi ve rahat bir hayat için. Bu yüzden her boş zamanımda Cafe Break’te arkadaşlarımla 
oturup sohbet edip, gülüp eğlenmek yerine gidip çöl sıcağına sahip( mevsimlerden kış bile 
olsa) kütüphanede ders çalışıyorum. Yani kısacası anlatmaya çalıştığım yalnızları oynuyorum. 
Ancak bir noktaya açıklık getirmem gerekirse. Yalnız olmayı ben seçiyorum. Geleceğim için, 
mutlu olabilmem için çünkü istesem her zaman sosyalleşebilirim. Hatta etrafım bomboş olsun 
yine gidip sosyalleşmenin yollunu bulurum ama her zaman yalnız kalamam. Kısaca Halit 
Ziya’nın dediği gibi “Yalnızlık bir mahrumiyet değil, lükstür.” Evet, bence de bir lüks. Hele ki 
günümüzde adeta para ile eş değere sahipken. Şöyle düşünün ne zaman tek başınıza çimlere 
uzanıp gökyüzünü izlediniz. Belki aramızda birçok kişi ben her gün yapıyorum diyebilir ama 
kendim için söylemem gerekirse bir elin parmaklarını geçmiyor.  
Diğer bir taraftan her şeyin aşırısı gibi yalnızlığın da fazlası bozuyor bünyeyi ne yazık 
ki.  Doktorların tavsiyesi gibi çok sık kullanmamakla birlikte arada bir tercih etmekte fayda 
var. Doğamız gereği midir bilinmez ama fazla uzun süre yalnız kalamıyoruz. İlla ki yanımıza 
bir eş, dost, hısım, akraba arıyoruz. Hadi onları da bulamadık diyelim başlıyoruz bir yerlere bir 
şeyler çizmeye ya da yazmaya çünkü duygularımızı ve düşüncelerimizi bir yerlere aktarmak, 
paylaşmak istiyoruz. Belki de kötü geçen bir günün sonunda bozulan moralimizi düzeltir 
umuduyla biriyle oturup konuşuyoruz  ya da daha etkili bir çözüm  olan annemize gidip 
sarılmamız  yetiyor.  Kısaca  konuyu  özetlemek  gerekirse  yalnızlığı  Antep  fıstıklı  sütlü 
çikolataya benzetelim. Eğer çok yersek kilo alırız ki bu bizim için hiç iyi olmaz ama ayda bir 
kere tüketsek bizden iyisi yok. 
Çağrı Yasmin ÇABUK  
 
 
 
Ezgi TAŞYÜREK 
FITRAT DEYİP GEÇMEYİNİZ 
 
İnsan hayatının çok ucuz olduğu bir dönemde yaşadığımızı düşünüyorum. İnsanlar iş 
yerlerindeki ihmaller yüzünden yok yere hayatlarından oluyor ve neredeyse hiçbir 
önlem alınmıyor hele de maden ocaklarında. Haberlerde şöyle başlıkları çok sık görür 
hale geldik: “Maden ocağında göçük meydana geldi, 5 kişi hala göçük altında”, 
“Madende yaşanan göçükten son haber: işçiler 10 gündür göçük altından çıkarılamadı”, 
“Maden ocağını su bastı, işçiler mahsur kaldı”… Sürekli bahsedilen bir konuya insanlar 
alışırmış, alıştık bu haberlere ve dahası tepki vermemeye başladık. Ben de alıştığımın 
farkında olmaksızın Şermin Şahin’in kaleme aldığı Kadın Olsanız Anlar Mıydınız? 
kitabındaki Ölüm Kuyusu adlı öykü sayesinde bu durumun farkına vardım. Maden 
kazasında göçük altında kalarak hayatını kaybeden bir madencinin oğlu tarafından 
çarpıcı bir dille anlatılanlar beni bu alışkanlık durumundan çekip kurtardı. Düşünsenize 
babanız bir madende istemeye istemeye çalışıyor. Haliyle orada çalışmanın bedelini ağır 
bir şekilde ödüyor ve siz, küçücük bir çocuk olmanıza rağmen her şeyin farkındasınız. 
Ne kadar acı o ölüm kuyusuna girip yerin metrelerce altında iş güvenliği olmadan 
çalışmak ve çalıştırılmak. Maddi imkanınız olsa bir dakika kalmayacağınız yerde 
senelerce gece gündüz demeden çalışmak... 
 
Her işin kendine göre bir zorluğu vardır ancak meselenin bu olmadığının farkındayız 
sanırım. Çünkü maden çıkarmanın ne kadar zor olduğundan ya da madenciliğin ne kadar zor 
bir meslek olduğundan bahsetmiyorum. Madenciler için iş güvenliğinin olmaması ve yeterli 
şartlar altında çalıştırılmamaları değinmek istediklerim. Genç kahramanımızın ağzından 
anlatılan bir anıyı örnek vereceğim bu durumu özetlemesi için. Kahramanımızın babasının 
madende çalıştığı günlerden bir gün derbi varmış ve ara ara oradaki megafondan maçın 
durumunu sormuşlar yukarıdakilere. Daha sonra ise maçın sonucuna hep birlikte sevinmiş ve 
sabaha kadar şakalaşarak çalışmışlar. İlerleyen günlerde bu durumdan haberi olan yönetim o 
megafonu söktürmüş oradan. Yeryüzü ile bağlantıyı sağlayan tek iletişim aracı olan 
megafon... İhtiyaç duyulduğu anda o megafonun varlığı madencilerin hayatta kalması için 
çok büyük bir faktörken onun oradan sökülmesi yöneticilerin çalışanları umursamadığının 
kanıtıdır. Varsayalım ki bir sıkıntı çıktı yeryüzü ile irtibatı nasıl sağlayacaklar? Yani onlar 
orada ölüme mi terk edilmiş oldular? Bunun gibi birçok zaafiyet söz konusu bu iş yerlerinde. 
Bu zaafiyetler sonucunda bir kaza yaşandığında ise ülkemizde olanlar daha acı. Çünkü iş 
güvenliğini sağlamayan yöneticiler suçlu olarak görülmüyor. Bunun yerine ölmek 
madenciliğin fıtratında var diye olay direkt kadere bağlanıyor. Peki, ihmaller yüzünden 
yaşamını yitiren insanların ailelerine ve hayallerine ne olacak? Yetkililerin bunları 
düşündüklerini hiç sanmıyorum. Eğer düşünselerdi bugün Soma’da hayatını kaybeden 301 
madencinin çalıştığı maden ocağına yaptırım uygulanır, eksikliklerinin giderilmesi sağlanırdı. 
Ancak orada işçiler hala yetersiz şartlarda çalıştırılmaya devam ediliyor. Hatta yaşamını 
yitirenlerin akrabaları ve tanıdıkları orada onların yerine çalışıyorlar. Çünkü çalışabilecekleri 
başka bir iş yok, 
  
 
 
Ezgi TAŞYÜREK 
 
hayatlarını sürdürmek ve ailelerine bakmak için orada çalışmaları gerekiyor tıpkı 
kahramanımızın babası gibi. 
 
Bu öyküde hayali okuyup babasını o illet yerden kurtarmak isteyen daha 17’sinde olan 
bir çocuğun çaresiz kalışına şahit oldum. Çünkü o okuyup büyük adam olacak, babasını 
madende çalıştırmayacaktı. Felaketten sonra ise babasının yerine orada çalışmayı 
düşündü. Çünkü annesine bakması gerekiyordu, öyle ya o çalışmazsa kim eve ekmek 
getirecekti? Kim bilir belki de babasının yaşadıklarını o da yaşayacaktı. Peki, bizler 
yine kaderlerinde bu varmış diye geçiştirecek miydik? Eğer bizler bu ihmallerin peşine 
düşüp hesap sormazsak adını bilmediğimiz nice insanın hayatı yitip gitmeye devam 
edecek ve böylece insanların ölümünde bizlerin de katkısı olacak. Bu durumda kalmayı 
istemiyorsak bir an önce harekete geçmeli, bir sonuç alana kadar bu davadan 
vazgeçmemeliyiz. 
 
 
 
Kaynakça 
 
Şahin, Semrin. Kadın Olsaydınız Anlar Mıydınız?. İstanbul: Aralık Yayınları, 2014 
 
Pelin Sayın  
Yirmi Dört Saatlik Hayat  
Stefan Zweig’ in, diğer kitaplarında olduğu gibi, psikolojik incelemeleri ağır basan kitabı, Bir Kadının 
Yaşamından Yirmi Dört Saat, bir kadının yaşamını tamamen değiştiren, unutamadığı yirmi dört saatte 
neler yaşadığını anlatıyor. Olay, Fransa Riviera kıyısında küçük bir pansiyonda evli ve iki çocuk annesi 
bir kadının, yalnızca birkaç saattir tanıdığı bir adamla, tutkuları uğruna bütün sorumluluklarını, eşini, 
çocuklarını terk etmesi ile başlıyor. Pansiyonda kalan diğer misafirler kendi sıradan hayatlarının 
ortasında yaşadıkları bu büyük şok ile toplumun ahlak değerleri çerçevesinde kadını eleştirirken, 
yalnızca bir kişi, kendisi aynı zamanda kitabın devamında da olayları bize aktaracak olan anlatıcı, 
tutkularının peşinden giden bir kadını yargılamanın yanlış olduğunu savunur.  
Yine bu pansiyonda kalan altmış yedi yaşındaki Mrs. C, yıllar önce kendisinin de benzerini yaşadığı ve 
büyük pişmanlık duyduğu, kimseye anlatamadığı yirmi dört saatlik hikayesini, pansiyonda kadını 
yargılamayan tek kişiye, bu adama anlatmaya karar verir. Kadın, çok sevdiği kocasını kaybettikten 
sonra ağır bir bunalıma girer ve kendini ülke ülke gezmeye verir. Monte Carlo’ da bir kumarhanede 
ellerine bakarak büyülendiği ve saatlerce izlediği adamda, kendisinin içinde ölmüş olan duyguları 
bulur. Bu duyguları başkasının ellerinde, yüzünde, mimiklerinde bulması, kendisine itiraf edemese de 
içindeki arzuyu uyandırır ve kadın, yaşadıkları bir günün ardından bu adama aşık olur. Bu bir gün, 
sonrasında bütün ömrü boyunca kimseye anlatamayacağı bir pişmanlık olacaktır.   
Hayattan hiçbir beklentisi kalmayan bir kadının, sonrasında kendisine büyük hayal kırıklığı yaşatacak 
bir adamı hayata döndürme amacı, bana hepimizin bir amaç uğruna yaşadığını hatırlattı. Bazıları için 
bu amaç dünyayı gezmek olabilir, bazıları için daha iyi bir yaşam, bazıları için de belki bir aşk. Elbette 
bizi hayata bağlayan tek bir amaç olmayabilir, birden çok amacımız da olabilir. Bizi bu amaçları 
gerçekleştirmeye iten tutku, bazen tıpkı Mrs. C’ nin yaşadığı gibi olumsuz sonuçlar getirebilecek 
kararlar aldıran bir saplantıya dönüşebilir. Tutku, bazen hayal kırıklığını da beraberinde getirir. Buna 
rağmen kitabı okurken, tutkusunun peşinden giden bu kadında kendinizden bir şeyler bulup yaptığı 
seçimde ona hak veriyorsunuz.   
Yazar, yoğun anlatımıyla sizi tamamen kitabın içine alıyor ve kendinizi kadının yerine koymadan 
edemiyorsunuz. Yaptığı psikolojik incelemelerde, kendinizden ve hayattan birçok örnek  
bulabiliyorsunuz. Bunların yanı sıra, toplumun ahlak değerlerine karşı eleştirel tavrı tüm kitap 
boyunca hissedebiliyorsunuz. "... ben şahsen bir kadının özgürce ve tutkuyla içgüdülerinin peşine 
takılmasını, genellikle alışılageldiği üzere, kocasının kollarında onu kapalı gözlerle aldatmasından 
daha dürüst bulurum." cümlesiyle yazar, iki yüzlü ahlak anlayışına karşı çıkar. Kitabın sonlarına 
gelirken hem sonunu merak edip hem de bitmesini istemediğim bir kitap oldu.  
Koskoca bir yaşamda, hiç unutulmayan bir yirmi dört saati okumak, kitabın sonunda kendi hayatımızı 
sorgulatıyor. İyisiyle kötüsüyle, her gün aldığımız kararların sonuçlarını yaşıyoruz. Çoğumuz 
hayatımızda radikal değişiklikler yaratmayacak seçimler yaparak yaşadığımız konforu ve hissettiğimiz 
güveni korumaya çalışıyoruz. Sıradan yaşamımızda, hayatımızı tamamen farklı bir yöne sürükleyecek 
kararları alacak cesareti gösterememek belki de çok normal. Acaba istediğimiz böyle mantığımızın 
dışında, sadece tutkularımızın peşinden giderek, hiç unutulmayacak yirmi dört saat yaşamak mı yoksa 
sıradan gündelik hayatımızın verdiği güven mi? Elbette buna cevap vermek çok zor, aldığınız kararın 
sonuçlarının bizde pişmanlık yaratmayacağını bilsek belki de tutkularımızın peşinden gitmek daha 
kolay olurdu.     
Kaynakça :  
Stefan Zweig, Bir Kadının Yaşamından Yirmi Dört Saat, İş Bankası Kültür Yayınları, 2015  
HAZIRLAYAN: PERVİN TAŞBAŞ - 21301045 
DERS: TURK-102 / SEC:016  
ÖĞRETMEN: ALİ TURAN GÖRGÜ 
08.03.2015 
CESUR SANDALYENİN EVREN SERÜVENİ 
 
  
           Stephen William Hawking... Fiziği bana sevdiren adam; daha doğrusu evreni anlamamı, onun 
hakkında  korkmadan  sınırsız  hayaller  kurabilmemi  sağlayan  müthiş  kozmolog.  Tekerlekli 
sandalyesinden uzayın derinliklerine ulaşabilen bir dahi. Dini nedenlerden dolayı çoğu insanın cevap 
vermeye dahi cesaret edemediği şeyleri özgürce formüllere dökmeye çalışan bir cesur. Hatta egosu 
olmayan  bir cesur; çünkü bazen  kendi kurduğu teorileri utanmadan çürütüp yeni teoriler ortaya 
koymuş birisidir kendisi; yani hatalarını kabul etmek onun için basit bir şeydir. Her Şeyin Teorisi bize 
bu müthiş bilim adamının hayat öyküsünü bütün çıplaklığıyla sunan bir biyografi filmidir, aynı 
zamanda  Hawking’in  değerli  kitaplarından  birine  verdiği  ismi  taşır  kendisi.  Hawking’i  çok 
övüyormuşum gibi görünüyor değil mi? Peki, ben bu adamı neden bu kadar çok seviyorum? Belki 
anlatınca siz de onu çok seveceksiniz ya da en azından sizde bir merak uyandırabilirim onun hakkında. 
  Çok film izleyen birisiyimdir ve tabii ki izlediğim filmlerin arasında birçok biyografi filmi 
bulunmakta;  fakat  Her  Şeyin  Teorisi  şimdiye  kadar  izlediklerimden  çok  farklı.  İzlerken  dikkat 
ederseniz diğer filmlere nazaran ne müzikle ne de derin drama sahneleriyle izleyiciyi etkilemek gibi Taşbaş 2 
 
bir çaba sarf edilmiş. Sahneler çok basit; fakat yine de bizim için çok görkemli bir hale gelebiliyor. 
Nedeni tamamen Hawking’in öyküsüyle ilgili. İzlerken biz yüklüyoruz sahnelere müziği ve duyguyu; 
çünkü her şey ortada, senaristin ya da diğer görevlilerin fazladan bir şey yapmasına gerek yok. Daha 
net açıklamak için size biraz filmin içeriğinden, yani Hawking’in hayatından bahsedeyim. 
  Matematiğe âşık olmasına rağmen Oxford’da böyle bir bölüm olmayınca fiziğe yönelmiş 
ilerleyen zamanlarda da kozmoloji, yani evren bilimi üzerine çalışmak için Cambridge’e gitmiştir. 
Filmimiz buradan başlar. 20’li yaşlarda ALS hastalığına yakalanır ve hayatı tamamen değişir. Şaka 
yaptım aslında değişmez; çünkü o ideallerinin peşinden sonsuza dek gitmeye yemin etmiştir. Şunu 
yazarken bile ellerim titredi ve duygulandım; çünkü büyük bir irade öyküsü vardır. Hastalığı öncesi 
tanıştığı eşi hastalığına rağmen onunla evlenmiş ve ona dünyalar güzeli 3 çocuk vermiştir, beraber 
koşup oynayamadığı 3 çocuk. Aslına bakarsanız Hawking’i çok sevmeme rağmen özel hayatıyla ilgili 
bu tarz ayrıntıları film sayesinde öğrendim. Beni en çok etkileyen yanı ise şu hastalık meselesiydi. 
Onun ALS hastası olduğunu biliyordum; ama bu konu hakkında hiç düşünmediğimi fark ettim. Sonra 
neden böyle bir şeye odaklanmadığımı düşününce ona karşı hayranlığım bir kat daha arttı. 
  Hawking aslında hiç hasta olmamıştı. Daha doğrusu bize bunu hiç hissettirmedi; çünkü kendi 
de kabul etmek istemedi bunu.  Filmdeki şu acı çektiği sahneleri atsalar, neredeyse şüphe duyulacak 
hastalığından  mustarip olduğuna.  Teorileri, yazdığı kitapları, konuşmaları... Sanki bütün dünyayı 
gezmiş, hatta uzay yolculuğu yapmış bir insan gibiydi, hâlbuki hastalığının ilerleyen zamanlarında 
konuşma yeteneğini bile yitirmiş bir ALS hastasıdır kendisi. Peki, Hawking bunu nasıl başardı? 
İdealleriyle... Filmde bir sahne var ki her şeyi özetleyen. Doktoru Hawking’e kaslarının işlevlerini 
kaybedeceğini  ve  yaklaşık  2  sene  içinde  öleceğini  söylediğinde  Hawking  beynine  bir  şey  olup 
olmayacağını sorar ve doktordan hayır yanıtını almak onun için yeterli olur. En büyük emeline 
ulaşabilmesi için bir engel yoktur; çünkü bilinci yerinde olacaktır. Her şeyin teorisi... Basit ama şık 
görünümlü bir formülle evreni açıklamak...  İşte Hawking’in başarısı burada yatar. Elinde kalan son 
şeyleri hedefleri uğruna sonuna kadar kullanmayı seçmiştir. Hastalık duygusuyla uğraşmak yerine 
hayal  gücünü  ve  azmini  kullanmış  ve  bu  da  onu  sandalyesinden  kaldırıp  evreni  dolaşmasını 
sağlamıştır, beyniyle...  Taşbaş 3 
 
  Hawking’in ideallerine bağlılığının dışında hayran olduğum hatta birçok kişiyi de peşinden 
sürüklemesine neden olan şey olduğunu düşünüyorum, o sınırsız hayal gücüdür. Öyle bir şey yapıyor 
ki fiziği hayal gücünün yoldaşına çeviriyor. Fiziği zevkli ve tartışılabilir bir konu haline getiriyor ki bu 
da çoğu insanın öğrencilik hayatından itibaren açlık duyduğu bir şey. Bu yüzden peşinden birçok 
insanı  sürükler  Hawking;  çünkü  fiziği  tek  düze  bir  şekilde  formüllerle  değil  de  o  formülleri 
hayatımızdaki yerlerine koyarak anlatır. Eğer izlediyseniz filmde de fark edersiniz bunu hemen. 
Çevresindeki insanlar onun sayesinde o kadar rahat öğreniyor ki o karmaşık görelilik ve kuantum gibi 
zımbırtıları.  Zımbırtı  dediğime  bakmayın,  aslında  hiç  de  öyle  değiller.  Tabii  ki  Hawking’in 
konuşmalarını vs.yi takip etmeseydim bana da karışık gelmeye devam edeceklerdi. Aslına bakarsanız 
bunlar üzerine konuşmak aşırı zevkli. Fiziğin kendisi zevkli; fakat ne yazık ki aldığımız eğitim tarzı 
bizi  bu  zevkten  mahrum  bırakıyor,  hatta  ondan  gittikçe  soğuyoruz.  Fizik  çevremizi  anlamamızı 
sağlayan temel bilimlerden birisi ve biz onu terk ettikçe aslında çevremizi de terk ediyoruz. Düşünmek 
yerine ezbere yöneltiliyoruz ve ezberlenen şeylerin çabuk tükendiği gibi biz de tükeniyoruz. Bazen 
hayalini kuruyorum medeniyetlerin altın çağlarını, hani şu herkesin bir şeyler icat ettiği, insanı, doğayı 
tanımaya çalıştığı zamanları. Keşke diyorum o dönemlerde yaşasam. Teknoloji aşığı olmama rağmen 
varsın internet olmasın, yeter ki ezberlemek yerine konuları tartışabileceğim bir zamana gideyim ya da 
Hawking’le oturup onun o “Her Şeyin Teorisi”ni bulmaya çalışmasını izleyeyim, edebilirsem yardım 
edeyim; çünkü eğer beyni tükenmediyse eminim ki hala o formülü keşfetmeye devam ediyordur. 
Kaynakça 
  Marsh, James. Her Şeyin Teorisi. 17 Şubat 2015. Web. 25 Şubat 2015. 
Ayşenur Yazıcı   
    KENDİ YAŞAMLARIMIZI KEŞFETMEK 
Şikâyet ettiğiniz yaşam belki de başkasının hayalidir demiş Tolstoy. Başka insanların 
pencerelerinden içeriye bakmakla o kadar meşgulüz ki bizim kapımızın önünde bekleyenleri fark 
edemiyoruz bile. En azından kendi açımdan söyleyebilirim ki; yaşamımdan, sahip olduklarımdan hatta 
kendimden o kadar bıkkınım ki güzel olan şeyleri görmekte zorlanıyorum. Hep eksik olanı, hep 
başkasında olanı; bende olmayanı istiyorum. Oysa dışarıda belki de benim sahip olduklarımı 
kazanmak için çaba sarf edenler var. Aynı şekilde benim de her şeyimi feda etmeye hazır olduğum, 
gıpta ettiğim, kıskandığım, yan gözle baktığım yaşamlar da var ama içlerinde; dışarıdan gösterdikleri 
ihtişamı taşımıyorlar. Bana büyülü gelen o diyarlar yakınlaştıkça sadece bir seraptan ibaret olduğunu 
gözler önüne seriyor. O yolda ilerlemek, sonunda gözüken o büyülü dünyaya gitmek için yakıcı bir 
hırsla ilerliyorum. Hatta ben bazen yoldan savrulsam bile, ilerlemek yerine geriye sürüklensem bile 
umursamıyorum. Sırf bir ışığın göz kamaştırmasına kanıp vazgeçemiyorum. Bütün bu çabanın 
sonunda, nihayet o ışığa sahip olduğumda ise ışığın elimi yaktığını ve git gide karardığını gördüğümde 
eskisinden de bin kat daha mutsuz ve umutsuz oluyorum. Mutsuz oluyorum, çoğumuz oluyoruz 
çünkü büyük istekler her zaman bir bedelle gelir ama biz bunu bilmiyoruz, farkına varamıyoruz 
kaybettiklerimizin, sadece ödülün bizi cezbetmesine izin veriyoruz. Bir yolda hiç durup durmadan 
koşmak bizi ancak yorar ve etrafımızdaki güzellikleri fark etmemize engel olur. Bir yolun tadı ancak 
yavaş yavaş her şeyi görüp benimseyerek çıkarılabilir. Hırsa kapılıp başkasının hayatlarına uzanmak 
için atılan o koşar adımlar kimseye fayda vermez. Onun yerine bu yolda gösterdiğim çabayı sahip 
olduğum güzellikleri görmeye ve onları geliştirmeye gösterseydim başka hayatların içinde bir figüran 
olmayı hayal etmek yerine kendim olabilirdim.  
Ben hep kazandığım bir şeylerin benden bir şeyler götürdüğüne inandım. Başarılı olmak, yüksek 
notlar almak için çok çalıştığımda bana ihtiyacı olan insanlara, sevdiklerime zaman ayıramadım ve 
onları kaybettim. Sonunda başarıya ulaşıp da etrafıma bakınıp bunu paylaşacak kimsem olmadığında 
mutsuzluğun ve çaresizliğin ne demek olduğunu, sahip olduklarımın kıymetini anladım. Hep fazlasını 
istemekle o kadar kördüm ki, sürekli hayaller kurdum eğer bir gün dileklerim gerçekleşirse ne yaparım 
diye ama bu sırada bunun tam tersinin de olabileceğine hiç olasılık vermedim. Eğer kendi kendine 
yetmeyi  bilen,  elindekilerle  mutlu  olmayı  becerebilen  bir  insan  olarak  kalabilseydim  ya  onları 
kaybedersem diye bir aklımdan geçirseydim onları kaybetmemiş olabilirdim. Onları kaybetmek benim 
en büyük korkum olurdu ama aynı zamanda bu olasılığı düşünmek bana onları kaybettiğimde bununla 
nasıl başa çıkabileceğime dair fikirler de kazandırırdı. Tek başıma da hayatımı sürdürebileceğimi bilmek 
bunu ispatlamak bana güç verebilirdi. Kendime olan inancımın artması da bana gerçekten ne istediğimi, 
asıl hedefin asıl hayalin ne olduğunu gösterirdi. Hedeflerimizi kesin olarak belirlemek ve o yolda 
ilerlemek bizi biz yapacak en önemli şeylerden biridir. Belki siz de benim gibi içten içe en aşağı tabak 
diye tabir edilen insanların hedeflerinin küçük olduğunu, tek gayelerinin hayatta kalabilmek olduğunu 
sanıyorsunuzdur ama aslında durum öyle değil. Eğer bir insan en dipteyse zaten gidecek başka yeri 
yoktur mecburen yukarıya tırmanır ama her şeye sahipse, zirveye yerleştiğinde bundan sonraki adımı 
kestiremez ve kutup yıldızını kaybeder. Bu yüzden de başka insanların hayatları ona cazip gelir. Hayaller 
o zaman net olmamaya başlar ama en dipteyken her şey net gözükür, işte o an başka insanların sahip 
olduklarıyla ilgilenmek yerine gerçekten de ne yapması gerektiğini, aslında içinde ne istediğini keşfeder 
çünkü orada artık sadece kendisiyledir.  
Beste YILMAZ 
SÜPER KAHRAMAN  
Baba olmanın değerini fizyolojik sebeplerden dolayı hiçbir zaman anlayamayacak birisi 
olmam babanın değerini anlayamayacağım anlamına elbette ki gelmiyor. O baba ki, gölgesi 
dinlenecek bir liman, varlığı sırtını her daim dayayabileceğin bir çınar. Öfkesi sanki bir volkan 
patlaması gibidir ama lavları gıdıklar sadece minik kızını, yakamaz kızamaz o bana. O gülünce 
kuşlar şarkı söylemeye başlar onun kahkahaları ile birlikte. Ağlayınca neler olur bilemiyorum 
çünkü yanımda ağlamayacak kadar güçlü durmaya çalışır kendince. Düşünür ki onun gözyaşları 
yanaklarını ıslatmaz sadece, beni yaralar. Baba olmayı anlayamayacağım belki ama onun değerini 
anlayacağım her zaman. 
Küçük bir kız çocuğuyum belki de onun gözünde ne kadar büyüsem de. Nasıl olmayayım 
ki  zaten?  Ben  hâlâ  onsuzluk  kâbuslarıyla  kan  ter  içerisinde  uyanırken,  o  rüyalarımda  hâlâ 
canavarlar gördüğümü düşünüyor. Böyle düşündükçe beni daha çok korumak istiyor hâliyle. 
Büyüdüm demek de işime gelmiyor çoğu zaman. Hatıralarımın başkarakterini, düşlerimin süper 
kahramanını,  ilk  aşkımı,  beni  yalnızlıkla  yüzleştirmeyen  tek  gerçeğimin  sevgisini  masum 
şımarıklıklarımla  ödüllendirmek  istiyorum  hep.  Şımarabilmek  içinse  büyümüyorum  hiçbir 
zaman. Evet, farkındayım tabii ki, herkesin babası kahraman, herkesin babası kutsal... Ama bazen 
o kadar alışıyorum ki babamın varlığına ve varlığının bana verdiği mutluluğa yokluğunun hayali 
bile bir kara delik olup boğuyor beni. Korktuğum hayaller ise bir solukta okuduğum Babamın 
Ardından kitabında Müge İplikçi’nin kaleminde vücut bulmuşlar.  
Babasını kaybetmiş bir ailenin, temeli sarsılmış bir bina gibi her şeye rağmen hayata 
devam edebilme hikâyesini okurken kendimi de hikâyenin kahramanlarının yerine koymadan 
edemedim. Çoğu zaman değerini bilmediklerimiz geldi aklıma sayfalar akıp giderken. En son ne 
zaman babama sarılıp onu çok sevdiğimi söylediğimi düşündüm. Veya hangi sabahtı en son 
“günaydın babacım” diyerek onu öpüp uyandırışım hatırlayamadım. Büyüdükçe sevgim mi azaldı 
diye  sorgulamaktan  alıkoyamadım  kendimi.  Bir  şeyden  emindim,  yokluğunun  hâlâ  yeri 
doldurulamaz bir boşluğa sebep olacağı babama olan sevgim bir an bile azalmadı ama ben 
büyüdükçe sanki aramızdaki mesafeler de azalmayacak bir engele dönüştü. İnsanlar büyüdükçe 
her ilişkisi de böyle masumiyetini kaybeder mi diye düşünmeden edemedim. Nitekim masal 
anlatmasını isteyen şarkılar kulağımda tatlı bir melodiyken önceden, şimdi ise içimde acıya sebep 
olan  özlem  şarkılarına  dönüştü.  Kısacık  bir  masaldı  çoğu  zaman  istediğim  başrolünün  ve 
senaristinin  babamın  olduğu.  O  anlatırdı,  ben  dinlerdim…  Bitmesin  diye  uykusuzluktan 
gözlerimi açamayacak hâlde olsam da direnirdim. Ben ne kadar gözlerimi açık tutarsam o kadar 
uzardı kahramanlıkları anlattığı hikâyelerde. Şimdi ise hayat denen ırmağın şiddetli sularında 
ancak  verdiği  öğütlerin  kulağımda  kalan  son  kırıntılarıyla  savrulup  gidiyorum.  Hikâyelerini 
dinlediğim yorganımın altı kadar sıcak olmasa da o güzel anılarımız, üstü tozlanmış bir çeyiz 
sandığı  gibi  her  an  sağlam,  mağrur  ve  dimdik  ayakta  yer  tutuyor  hayatımda.  Büyümekten 
korkardım bunlarla yüzleşmekten korktuğum için.  
On dokuz yaşımda, şarkılara konu olan gençliğin en güzel çağlarında, büyümek zorunda 
olmak mı daha korkutucu, yoksa hiç büyüyememekten korkmam gerekiyor mu bilemiyorum. Lakin  belki  de  aldığım  her  nefes  kadar  gerçek,  yediğim  her  lokma  kadar  kutsal  babamın 
yokluğunu,  bir  bu  kadar  gün  daha  tecrübe  etsem  bile  korkuyla  karşılayacağımdan  eminim. 
Yılların acımadan sertleştirdiği kalbimde hâlâ sıcaklığını kaybetmeden fokur fokur kaynayan bu 
sevginin tek somut gerçeğini, babamı, elimden daha fazla tutamayacak, saçlarımı daha fazla 
okşayamayacak hâlde düşünmek, yarattığı korkuyla kaskatı kesilmeme sebep oluyor bir anda. 
Sonra bu korkudan yine ona sığınıyorum, şimşek çakar çakmaz yanına koştuğum günlerdeki gibi. 
Onun beni her şeyden koruyabileceğine, bir pelerini olmasa da gücünün her şeye yeteceğine 
güvenerek. Babam yapar, diyorum. Burada olmasa da o bunu bile bir şekilde halleder. 
  Kaynakça: 
İPLİKÇİ, Müge. Babamın Ardından, İstanbul, 2015.
Muhammet Fatih Ulu 
 
Hayata Dair 
   
   Algı Kapıları adlı kitabında Aldous Huxley, insanlardaki zihin yapılarının çeşitliliğinden 
bahseder.  Bir sanatçının dünyayı nasıl gördüğünü anlıyor olamayacağımızı konuşur, ki sadece 
sanatçınınkini değil, bir mühendisinkisi olsun, veya bir bilim insanınınkisi. Hiç fark etmez, bizim 
anlayamadığımız herhangi bir meslek dalına ait bir bireyin düşünce sistemini, hayata  bakış açısını hiçbir 
zaman tam anlamıyla bilemiyor oluşumuz, insanların zihinsel olarak fazlaca çeşitlilik hâlinde 
olmasındandır. Bu da bana göre muhteşem bir çeşitliliktir. Hayat denilen olgu, özünde aynıdır. İnsanlar 
olarak hepimiz canlıyız, duygularımız var, soluyoruz ve yaşıyoruz. Fakat genelden bireye indiğimizde, o 
muhteşem çeşitliliğe rastgeliyoruz. Evrenin sistemi, kanımca, her yerde benzer. Gezegenleri, galaksileri 
genelleştirebiliriz. İnsanlarda genelden bireye indiğimize benzer, evreni genel olarak baz aldığımızda ve 
özele doğru indiğimizde, gezegenlere vardığımızda, yine karşımıza muhteşem çeşitlilik ortaya çıkar.  
 
  Yazar A. Huxley, Algı Kapıları'nda bizleri kaktüsün kökünden yapımı sağlanan meskalin adlı bir 
madde ile karşı karşıya getiriyor. Bu madde, beynimiz hariç glikoz kullanan organlarımızda glikoz 
emilimini artırarak beynimize giden glikoz miktarını düşürüyor. Beyne az miktarda giden glikoz da beynin 
biraz daha az çalışmasını ve beynimizin sırf ego tatminliğine yönelik olan düşüncelerimizin otomatik 
olarak olmamasını sağlıyor. Kullanıcıyı mekân ve zamandan ayırıyor. Bizi varlıktan bir miktar 
uzaklaştırıyor. Bir zamanlar önce bulunduğumuz sonsuzluğa bir nebze de olsa yaklaştırıyor. Şu ana kadar 
A. Huxley'den edindiğim bilgiler çerçevesindeki izlenimlerimi paylaştım. Sırada mevcut bilgilerimle A. 
Huxley'den edindiğim bilgilerin bir araya gelmesinden sonraki oluşan düşüncelerimi aktaracağım. 
   
  Huxley'in belirttiği meskalin maddesinin kullanım sonuçları aslında bizlere hiç yabancı değildir, 
hepimiz biliyoruzdur sonuçlarını. Kanımca bu maddenin, insanlığın var oluşundan bu yana süregelmiş olan 
binlerce ve üç büyük dindeki buyruklarla -din tarafından söylenmiş olan ve insanların gerçekleştirmesi 
gereken buyruklarla- bir ilgisi var. Bu buyruklar, kendi kelimelerimle, bireyin evrimin bir oyunu içerisinde 
olmasından kaynaklanan içgüdülerinin terbiye edilmesini sağlayabilir. Buyruklar sayesinde ise birey, hayatı 
rol alan bir oyuncu gibi yaşamasından ziyade kendi hayatında yönetmen olur. Bu da, buyrukların bireye 
evrimsel yönelimin hayatın amacı olmadığını öğretmesiyle ve asıl amacın ise hayatın ta kendisine odaklı 
olması gerektiğini göstermesiyle gerçekleşir. Bireyin yaşama amacının kendi doygunluğuna ulaşması ile 
sadece hayatı başlı başına yaşaması arasında fazlaca fark vardır. Buyruklar da vermiş olduğum ikinci 
öncüle ortam hazırlamaya çalışır. Bu sayede birey, kendisi yerine hayatı kaideye almış olur. Örneğin İslam 
dininden bir örnek verelim. Çoğu Müslümana göre sükûnet içerisinde kılınan bir namaz insanı sakinleştirir, 
yatıştırır. Namaz kılmanın sakinleştirici etkisinin arka plandaki nedenlerine gelecek olursak, Kaplumbağa 
Terbiyecisi'ndeki terbiyeci gibi sükûnet içerisinde namaz kılan bir insan da kendi öz isteklerini terbiye 
etmiş olur. Bu sayede sakinleşme, kabul etme ve şimdiki ana odaklanma gerçekleşir. Sadece İslam'da değil, 
diğer bütün büyük veya küçük; unutulmuş dinlerdeki ibadetler de buna benzer şekildedir. Bireyin 
içgüdülerinden gelen istekleri yatıştırmaya, dolayısıyla bireyi sakinleştirmeyi sağlama amaçlıdır. Meskalin 
adlı madde de buna benzer, bireyin içgüdüsel isteklerini arındırır. Fakat bunu beyne oksijen gidişini 
engelleyerek, yani kimyasal yoldan yapar. Fakat din bunu psikolojik yönden çözmeye çalışır.  
 
  İnsan olmamız yanında belki birçok “kişisel” hazzı getirse de toplumsal olarak “bir” olmamızı 
engellemek gibi dezavantajları da mevcut. Kişisel hazlarımız evet var, lâkin Adam Philips adlı yazarın da 
Kaçırdıklarımız: Yaşanmış Hayata Övgü adlı kitabında belirttiği gibi her bir haz karşılığında o hazı elde 
edememe riskini oluşturur. O hazı elde edemediğimiz takdirde egomuz tatmin olmaz ve bizde bir boşluk 
oluşur. Bundan dolayı insan olmamız büyük bir risktir. İnsanın sonsuzluktan indirgenmiş bir yapı olduğunu 
söyler A. Huxley. İlginç olarak A. Huxley, duyu organlarımızın seçici olduğu fikrine, yani çevremizden 
bazı şeyleri ancak duyu organlarımızla seçip algıladığımız ve anladığımız fikrini reddeder. Aksine A. 
Huxley, duyu organlarımızın bizleri çevremize hapsettiği ve sonsuzluğun anlamını, algısını duyu 
organlarımızın eleyici rolü olduğundan ötürü kaybettiğimizi belirtir. Fizikçi Lawrence Krauss'un da dediği 
gibi hepimiz yıldız tozuyuz, ve bazılarımız da aynı yıldızın tozunu paylaşmakta. Bütünden parçaya 
indirgendik, sonsuzluktan sonsuzsuzluğa doğru. “Algı kapılarımız” daraldı. Yaşadığımız müddet, 
edindiğimiz önyargı miktarı kadar daha da daralmakta. Açmak için sağlıklı bir zihin ve beraberinde sağlıklı 
bir zihniyete sahip olmamız bir gereksinim. Daha sonra mütevazı bir biçimde yaşamalıyız ki sağlıklı bir   
Muhammet Fatih Ulu 
 
zihniyet yaratabilmek için verdiğimiz uğraşlar boşa gitmesin. Sade bir yaşam sürmeliyiz kanımca, ancak o 
zaman meskalin adlı maddeyi kullanmadan bile etkilerini anlayabiliriz. Hani Mevlana der ya, içmeden 
sarhoş oldum, tam da bunun gibi. İşte o zaman insanlık için bir gereksinimden doğan dinî buyrukları 
gerçekleştirmeden tesirlerini hissedebiliriz. Dünya aslında bir, bu çok bariz fakat görene. İnsanlar kendi 
aralarında her ne kadar farklı olduğunu, bir mühendis bir bahçıvandan ne kadar farklı olduğuu düşünürse 
düşünsün, bu farklılıklar üzerine düşünmenin hüsran olacağı farklılıklar, değersiz ve az. Tüm dinlerin de 
kökeninin benzer olduğunu söylemez mi Richard Dawkins, insan her yerde insan sonuçta. Bilim, bizler 
öldükten sonra gömülürsek eğer çürüyeceğimizi söyler. Buna göre, sonraki olayları da tahmin etmek 
mümkün. Sonra, ufak parçalarımızı bir bitki, belki de toprak tarafından kendisine katacak. Daha sonrasında 
ise bu bitki, farklı bir insan tarafından yenilecek ve atomlarımız artık o insanda olacak. Kim bilir, bizim 
atomlarımız önceden neyin, kimin atomlarıydı. Hiçbirinin sahibi yok, tüm canlılar sanki değişmeli olarak 
hayat oyununu oynuyor. Dinde de denmez mi öldükten sonra dirileceğimiz. Bu diriliş bireylerce farklı 
algılanabilir, ama önemli nokta bilimsel bilgilerden yola çıkarak elde ettiğimiz bilgilerle tutarlı bir sonun 
verilebilmesinin mümkün olduğu. Atomlarımız belki bir başka bedende vuk'u bulacak ve ruhumuz ezelden 
beri bulunduğu sonsuzluğa geri dönecek. Her ne kadar da insanlar arasında gürültü patırtı olsa da hepimizin 
üzerine dil döktüğü husus aynı kapıya çıkmakta. Ama maalesef çoğu insan, hor gördüğü bir başka insanla 
aynı kapıya çıkmayı idine -popüler adı ego, egosuna- yedirememekte. Herkes çocuk olsa hiç savaş olur 
muydu? Bence olmazdı, çünkü çocukken önyargı yoktu, hor görme neydi bilinmezdi. Bilinçaltlarımız 
temizdi, “algı kapılarımız” ardına kadar açıktı. Fakat şu anda, yaşama telaşemiz ve hırsımız bilinçaltımızda 
dururken, barışı sağlamak ne yazık ki pek de mümkün gözükmüyor. Fakat kanımca insanlar bilimi, 
özellikle psikanalizi anlamaya başladıkları zaman, umalım ki popülerleşsin, dünyayı daha barışçıl bir 
gelecek bekliyor diyebiliriz. 
 
Kaynakça 
 
Adam, Philips. (2015). Kaçırdıklarımız: Yaşanmış Hayata Övgü (Selin Siral, Çev) İstanbul. 
Huxley, Aldous. (2013). Algı Kapıları (Mehmet Fehri İmre, Çev.) Ankara. 
 
Çağrı BAYRAM 
YERALTINDAN BİR NOT 
İnsan ne kadar kendisi, ne kadar bir başkasıdır ki? İstekle baktığım aynalar ne kadar 
doğruyu  söylüyor?  O  güzel  söylemlerin  üstündeki  parlak  örtüyü  kaldırıp  baktığımızda 
görünür gerçek. Herkesin bir bataklığı var, derin bir kuyu gibi. İçine girdi mi çıkamaz insan. 
Umutsuzluk  gibi,  ağlamak  gibi,  kahkaha  atmak  gibi...  Burası  benim  bataklığım.  İçinde 
milyonlarca ağıt var. Kafası karışmış bir cüceyim ben yahut üstün yetenekleri olan bir dev. 
Ben aslında çok da iyi biriyim. Dürüst, çalışkan, yetenekli... Bu kadar yeter, daha fazla yalan 
söylemeyeceğim. Yalancı, aksi, hırçın, tutarsız biriyim ben. Ben aslında ben değilim, kendi 
bataklığımda sürünen bir “böcek” gibi, benliğimin bir anlamı yok. Varlık ya da yokluk bu pis 
kokan malikânede aslında bunun da bir önemi yok. 
Bu dünyanın bütünüyle böyle bir yer olduğunu düşünüyorum işte. Karanlık, soğuk, 
rutubetli... Sislerin ve karmaşıklığın dünyası... Değişen ruh hâllerinin bir yansıması gölgeler. 
Gölgeler, bir var bir yok gibiler. Sevgiler bir var, bir yoklar. İnsanlar çoğu zaman yok, bazen 
gölgeleriyle buradalar. Evet, yanlış görmüyorsunuz, tüm bunları karşımda tüm hissizliğiyle 
duran  kırmızı  sandalyeye  anlatıyorum.  Onun  nezdinde  kalbime,  akciğerlerime,  yorgun 
gözkapaklarıma ve bıraksam kalkıp önce hızla bu şehirden, sonra da bu dünyadan koşacak 
olan bacaklarıma anlatıyorum. Benden ayrı hayalleri olan ruhumla aynı bedene hapsedilmiş 
gibiyim. Birbirimize muhtaç ve mecbur iki düşman gibi… Anlaşamıyor ve nefret ediyoruz 
birbirimizden. Bedenim ve ben… Bu sandalye de bizden nefret ediyor. Zaten biz de ona 
bayılmıyoruz. Yalnızlığımın doruklarında uçarken ben, iki kelamı dinletmeye zorladığım bir 
meta bu, düştüğünde kalkacak mecali bile yok. Onu adam yerine koyduğuma sevinmeyip bir 
de  edalı  bakışlarla  küçümsüyor  hikâyemi.  Bak  sen  şu  arsıza.  Daha  önce  hiç  böyle 
öfkelenmemiştim sanıyorum. Tek elimle itekleyip düşürüyorum onu yere. Artık bu sonsuz sözleri ona anlatmıyorum. Gerçi ben neyi anlatıyorum ki. Ya da kime anlatıyorum. Kendimi 
mi, kendim olmayışımı mı? Burası benim yeraltım işte. Bu oda, bu dört duvar, bu loş ışık. 
Burası da benim dünyam. İçeri girdiğimde ruhumun kapısını açıp serbest bırakıyorum onu. 
Kâh o lanet sandalyenin üzerine oturuyor, kâh yerdeki halı desenleriyle haşır neşir oluyor. 
Ruhum  paramparça  oluyor  o  an,  öyle  bir  dağılıyor  ki  toplamak  bazen  günlerimi  hatta 
haftalarımı alabiliyor. İşte toplayabildiğim kadarıyla yazıyorum size bunları. Zavallı bedenim, 
onu dağıtma imkânım yok. En fazla farklı şekillerde oturuyorum koltuğa. Tek değişiklikleri 
bu. Bense en çok ruhumun serbest olduğu zamanları seviyorum. Her şeyi düşünüyormuş gibi 
oluyorum o an ama hiçbir şey düşünmüyorum. Her şeyi söylüyor gibi yazıyorum ben. Sadece, 
sadece yazıyorum. Kelimeler de anlam veremiyor bazen benim bu ruh hastası hâllerime. 
Aslında beni bir tek fonda çalan akustik gitarın içli sesi anlıyor, o da yanlış anlıyor. Benim en 
duygulu  olduğum  yerde  başlıyor  hızlı  ritimlerine,  benim  en  sustuğum  yerde  konuşmaya 
kalkıyor.  Ne  münasebet  deyip  oturtuyorum  onu  da  yerine.  Bu  bataklığın  sahibi  benim 
diyorum ona. Yalnızca ben söylemeli, yalnızca ben düşünmeli, yalnızca ben ağlamalıyım. 
Böyle de bencilim işte. Herkes olduğum kadar kendimim. Burası benim bataklığım. Burası 
benim karanlığım. Burada gündüzler soğuk ve parçalı bulutlu, geceler ise daha da soğuk ve 
kar yağışlı. Ben gündüzleri hiç sevmem. Kırmızı sandalye en çok gündüzleri sever. O yüzden 
onu daha da sevmem. Ben geceleri de sevmem. Mavi kalemim de geceleri sevmez, onu da en 
çok  ondan  severim.  Tanıştırmayı  unuttum  galiba.  Mavi  kalemim,  benim  can  yoldaşım. 
Sevdiğim tek dinleyicim odur. Hatta bu dünyada sevdiğim tek varlık da olabilir. Acı gerçek şu 
ki, bir gün o da bitecek ve ben yenisini almayıp yalnızca onun inzivasına çekileceğim. Acı 
çekmek de bir yaşama tarzı aslında. Hayata dolu tarafından bakmaktan daha da üstün bir tarz 
hem de. Daha dayanıklı oluyor başta insan. Daha kabullenebiliyor gerçekleri. Güneşli, parlak 
yaz günlerinde bile acı çekerim ben, çünkü bir yerlerde kardan adamlar eritiyor muhtemelen. 
Acılar büyütür insanı, bazen de küçücük yapıp buruşturup atar bir köşeye.  Burası  benim  bataklığım,  burası  karmaşanın  en  yoğun  olduğu  masa.  Bu  kâğıt, 
defalarca  buruşturulup  atılanlardan  sonra  buruşturulmamasına  karar  verilmiş  son  kâğıt. 
Karşıdaki  aynanın  bir  önemi  yok.  Görünen  siluetin  bir  anlamı  yok.  Gündelik  mevzular 
arasında kaybolup şuursuzca bağıran bir çocuk var zihnimde, yaşlı bir bilgeye kafa tutuyor. 
Bir çocuk ne kadar kafa tutabilirse o kadar tutuyor, bir bilge ne kadar çok şey bilirse o kadar 
biliyor. Mavi kalemim ne zaman biterse bu yazı o zaman bitiyor. Varoluş ve yok oluş arasına 
sıkışmış bir devim ben ya da yeraltımda kaybolmuş ve pis kokmaya mecbur kalmış bir cüce. 
Şimdi hızla uzaklaşmalı buradan. Ruhum daha da dağılmadan, bu koku benliğimi daha da 
sarmadan. 
 
 
Kaynakça	
Yeraltından Notlar. Dostoyevski, Fyodor Mihaloviç.	Tiyatro.	 
 
 
 
	
Nur Ecem Kulak 
21502915 
Flaşlar İçindeki Işıksız 
Ya ş am 
          Yalnızca kendi devrinin değil, tüm zamanların idolü olmuştur Monroe. 
Ölümünün üzerinden geçen elli dört seneye rağmen, günümüzün 
yıldızlarından bile daha fazla söz ettirir adından. Yetimhanede yaşayan ufacık 
kız çocuğu Norma Jeane’den, tüm hafızalara adını kazıyan Marilyn Monroe’ya 
dönüşme hikâyesi beni her zaman çok etkilemiştir. İşte bu dünya yıldızının 
hikayesinin bilinmeyen taraﬂarı gözler önüne seriliyor Marilyn Monroe, 
Notlar kitabında. ‘‘Tıpkı bir madalyon gibi, Marilyn’in de iki yüzü vardı. Işık 
saçan sarışının aydınlık yüzü ve eksiksiz bir hayatın özlemini çekip iş, 
arkadaşlıklar ve aşk ilişkilerinde daima hayal kırıklığına uğrayan, fazlasıyla 
FLAŞLAR İÇİNDEKİ IŞIKSIZ YAŞAM $1mükemmeliyetçi bir insanın karanlık yüzü.’’ diyor Stanley Buchthal ve 
Bernard Comment kitapta.  
          Kolay sayılamayacak bir hayatı vardı Norma’nın. Babasını hiç tanımayan 
ve yetimhanede büyüyen, sırf yetimhaneden kurtulmak için daha on altı 
yaşındayken âşık olmadığı bir adamla evlenen gencecik bir kızdı. ‘‘Onunla 
ilişkim, yalnız geçirdiğimiz ilk geceden beri güvensiz. Aslında başta onla asla 
kalmazdım ama klasik müziği sevmesi ve entellektüelliği beni etkiledi.’’ diyor 
Norma, daktiloyla yazdığı notlarında. Ne kadar değişik duygular içinde 
olduğunu anlamak çok güç. Hiç tanımadığı bir adamla evlenen 16 yaşında bir 
kıza göre kulağa çok olgun gelen notları, aptal sarışın etiketi yapıştırılmaya 
çalışılan bir kadından çok daha fazlası olduğunu kanıtlıyor bana. Eşi 
Marilyn’in boy boy fotoğraﬂarını görmeye dayanamayıp sürekli sinirlense de, 
ona boyun eğmeyip hedeﬂerinden vazgeçmemesi de ne kadar güçlü bir genç 
kadın olduğunun göstergesi. Onun yaşındaki, yetimhanede büyümüş, sevgi 
görmemiş ve sonunda bir adamın onu sevdiğini, kendisinin de onu 
sevebileceğini düşünen çoğu kadın böyle bir durumda pes ederdi sanırım. 
Niagara, Erkekler Sarışın Sever, Milyoner Avcıları ﬁlmleriyle iyice üne 
kavuştu Marilyn. Eşiyle de boşandı tabii. Filmleriyle birlikte parayı ve 
mücevherleri çok seven aptal sarışın etiketi iyice üzerine yapıştırılmaya 
çalışılıyordu. Kendisi bu durumu ‘‘Ben kimseyi kandırmadım. İnsanların 
kendilerini kandırmalarına izin verdim sadece. Kimse, gerçekte kim 
olduğumu, ne olduğumu öğrenmeye zahmet etmedi. Benim için bir karakter 
yarattılar. Onlara karşı çıkacak gücüm yoktu. Belli ki, olmadığım birini 
seviyorlardı.’’ sözleriyle açıklıyor aslında. Kimse onun gerçekte nasıl bir insan 
olduğunu merak etmemiş ve ﬁlmlerinde gördükleri sürekli gülücükler saçan 
kadın olarak tanımış. Aslında o hâlâ, ‘‘Marilyn nasıl yazılıyor onu bile 
bilmiyorum ben.’’ diyen ufak hüzünlü kız Norma’ydı. Ne kadar güçlü bir kadın 
olduğunu görsek de, sorunları kim bilir ne kadar çoktu ki Marilyn’i defalarca 
intihara sürüklemiş. O da diğer birçok insan gibi alkole ve sakinleştiricilere 
koşarak bulmuş kendince çözümünü. Pek uzun olmayan hayatı boyunca 
ruhsal problemler peşini bırakmamış. Bu kadar parası ve şöhreti olan bir 
kadının neden mutlu olamadığını anlamak güç olabilir uzaktan seyreden 
birçok kişi için. Şımarıklık olarak düşünürüz hepimiz. Ama bu kitapta 
Marilyn’in notlarını ve şiirlerini okuyunca, nasıl ve neden böyle bir mutsuzluk 
içinde olduğunu anlamak kolaylaşıyor. Kalabalık içinde yalnızlığın ve kendisi 
gibi davranamamanın, hep mutluymuş gibi gözükmenin ne kadar zor 
olduğunu ve onu ne kadar yıprattığını kolayca görebiliyorsunuz. Sürekli 
ruhsal bunalımlar içinde olmasına rağmen bunu profesyonel yaşantısına 
yansıtmaması ve kariyerine yönelik motivasyonu Marilyn’in bana göre en 
takdire şayan özelliklerinden biri. Bunun yanında, zirveye çıkmasındaki diğer 
FLAŞLAR İÇİNDEKİ IŞIKSIZ YAŞAM $2önemli unsurlar da sürekli güzel olmadığına dair paranoyası ve yaşlılık 
korkusuydu. Hepimiz kimi zaman güzel olmadığımızı düşünürüz ama 
Marilyn’inki öyle basit bir düşünceden ibaret değil, güzel olmadığını 
düşündüğü günler evden çıkmayacak kadar büyük bir takıntı. Herkesin onu 
seksilik, güzellik, zariﬂik, incelik sözcükleriyle bağdaştırdığını düşünürsek, bu 
çok da yersiz bir takıntı değil. Onun konumundaki herkes eğer güzel 
görünmezse imajının yerle bir olacağını düşünebilir. Üstelik insanların onun 
gerçekte kim olduğunu bile umursamadığını, sadece güzel ve seksi olması 
gerektiğini de varsayınca, bu aslında tamamen haklı ve onu zirveye taşıyan 
bir takıntı olmuş.  
          Başarı, şan, şöhret hepimize uzaktan çok güzel gözükse de, Norma’nın 
hayatını daha derinlemesine öğrenince bunun ağır bedelleri de olduğunu çok 
yakından görmüş oldum. İstediği üne, hatta belki daha fazlasına kavuşmuş 
ama bu bedelleri yaşadığı ruhsal bunalımlarla ödemiş. Ufacık bir çocukken, bir 
anda tüm dünyanın arzuladığı, herkesin kendi kafasında yaratıp inandığı 
kadın hâline gelmeyi tabii ki kolay sindirememiş ve o da erken yaşta şöhrete 
kavuşan diğer birçok isim gibi hayatını sonlandırmış, bizi de hem 
karakterinden hem de kariyerinden öğrenebileceğimiz birçok şeyden mahrum 
bırakmış. Yıllar geçmesine rağmen hepimizin hayatını etkilemeye devam eden 
bir isim olduğunu düşünüyorum Marilyn’in. Herkesin bu hayattan kendine bir 
şeyler çıkarması dileklerimle…  
Kaynakça: Marilyn Monroe, Notlar, Artemis Yayınları, Ağustos 2014 
FLAŞLAR İÇİNDEKİ IŞIKSIZ YAŞAM $3
RABİA BIÇAK 
21301651 
16.10.2014 
TÜRKÇE 102. BİRİNCİ ARA ÖDEV 
ASLI UÇAR 
Kabus 
Genç adamın duyduğu tek şey o tuhaf biplemeydi. Sahi nereden geliyordu bu tuhaf ses neden 
kendinden başka kimse bu sesi duymuyormuş gibiydi. Duyuyorlarsa bile rahatsız olduklarına dair en ufak 
bir tepki bile vermiyorlardı. Kimi zaman kesik kesik bazen ise tiz bir çığlığa dönüşen bu ses geceleri bile 
etrafta yankılanmaya devam ediyordu. Başta etrafındakilerin sağır olduklarını düşündü ama sonra fark 
etti ki en az kendisi kadar sağlıklı işitiyorlardı. Aslına bakarsanız duymadıkları sadece o tuhaf sesti. 
Önceleri insanlara anlatmaya çalıştı genç adam ama tuhaf ve boş bakışlardı tek karşılaştığı. Bir gün 
dayanamadı ve o sesi başkaları da duysun diye siren gibi gezinmeye başladı. İnsanların kendisini 
anlamlarını istiyordu, bu sesin gerçek olduğunu. Belli ki onun etraftaki insanları bilinçlendirmeye 
çalışmasından rahatsız olan o tuhaf beyaz üniformalılar onu susturmaya hatta uyutup bağlamaya, odalara 
kapatmaya başladılar. 
Evet o ses gerçekti o zaman ve kendinden başka kimsenin duymuyor olması ise muhtemelen genç 
adamın zihin gücünden yahut başkalarında bulunmayan muhteşem yeteneklerinden kaynaklanıyor 
olmalıydı. O hücrede kaldığı süre boyunca genç adam bu konu üzerinde kafa patlattı ve vardığı sonuç 
kendinin ve etrafındaki insanların uzaylılar tarafından kaçırılmış olduklarıydı. İnsanlara giydirdikleri o tuhaf 
elleri kolları bağlı giysiler de muhtemelen kendilerini incelerken insanlar zorluk çıkarmasın diye vardı. 
Verdikleri yemekler ve ilaçlar da insanlar üzerinde deneyler yapabilmek için onları yaşayan zombilere 
dönüştürmelerini sağlıyordu. Ama genç adamın üstün zekâsı bütün bunlara direnmiş ve o biplemelerin 
aslında kendilerine mors alfabesiyle dünyadan mesaj gönderen bir kişiden olduğunu çözmüştü. 
Kendilerini kurtarabilecek yegane kişinin ismini bir türlü hatırlayamasa da onu bir şekilde tanıyordu. 
Hatta eline kalem verseler gülüşüne, kahkahasına, saçlarında yansıyan güneş ışınlarına, gamzesine kadar RABİA BIÇAK 
21301651 
16.10.2014 
TÜRKÇE 102. BİRİNCİ ARA ÖDEV 
ASLI UÇAR 
resmedebilirdi onu. Eğer görevleri bu kadar hayati olmasa ona aşık bile olabilirdi. Hep o ilaçlardan 
olmalıydı adını hatırlayamaması. Biliyordu çok eskiden beri tanıyordu onu öyle ki içindeki eksik parçaları 
bile sanki o tamamlıyordu. Fakat açıklayamadığı bir duygu uyanıyordu içinde ne zaman aklına ‘O’ gelse. 
Sahi ne olmuştu da ayrılmışlar? O lanet beyaz üniformalı uzaylılar! Nasıl fark edememişti kaçırıldığını 
bunca zamandır. Verdikleri ilaçları almamaya ve mümkün olan en kısa zamanda onunla bir yolunu bulup 
irtibata geçmeye karar verdi. Ona bir şekilde ulaşacaktı ya da o kendisini bulacaktı, bundan emindi. 
Aksi imkânsızdı, çünkü ona öyle çok bağlıydı ki bu bağ sayesinde mutlak olarak onun gönderdiğini 
bildiği sinyalleri bir tek kendisi duyabiliyordu. Öyle kuvvetliydi ki bu bağ onun sayesinde hücrede kaldığı 
gecelere ve bu hapishaneye katlanabiliyordu. Geceleri onunla kavuştuklarının hayalini kuruyordu hep onu 
ilk gördüğünde nasıl davranmalıydı nasıl selam vermeliydi nasıl gülümsemeliydi. Resmî mi olmalı samimi 
mi bir türlü karar veremiyordu. Her ne kadar birbirlerini yıllardır tanıdıklarından emin olsa da sonuçta 
buradaki insanları kurtarmak onların göreviydi bu yüzden herkesin içinde koşup ona sarılması uygun 
olmazdı ama sonrasında onunla doya doya hasret gidereceklerdi. Emindi genç delikanlı o da kendisini 
düşünüyordu, arıyordu yoksa o sinyalleri neden göndersin. Tabii ya kesinlikle öyleydi. 
Günler ilerledikçe delikanlı ilaçlarını almayı kesti ve zihninde ona dair görüntüler daha da netleşti. 
Kendine dair kimi fotoğraflar da canlanmaya başladı. Bazen gece rüyalarında onu da kendini de 
üniforma içinde görüyordu. Rüyalarından yola çıkarak delikanlı kendisin de onun da dünyanın istilasında 
uzaylılara karşı savaşan takımda ortak çalıştıkları sonucunu çıkardı. Bir saldırı esnasında genç adam onun 
kaçmasını sağlamış fakat kendisi esir düşmekten kurtulamamıştı. Ama buradan kurtulduklarında yeniden 
beraber olacaklardı; sonsuza kadar. RABİA BIÇAK 
21301651 
16.10.2014 
TÜRKÇE 102. BİRİNCİ ARA ÖDEV 
ASLI UÇAR 
İlaçlarını almayı bıraktıktan bir ay kadar sonra genç adamın zihni artık çok berraktı. O onun 
nişanlısıydı ve ikisi de istila karşıtı direnişte görevli subaylardı. Dünyanın istilasından hemen önce 
nişanlanmışlar ama evliliği savaş sonrasına ertelemek durumunda kalmışlardı. Biplemeler de anılarla 
beraber gün geçtikçe artarak devam etti. Genç adam bütün dikkatini seslerin şifrelerini çözmeye ve olası 
bir kaçış yolu aramaya verdi. Zamanla ailesini, annesini, yaşadığı şehri, kardeşlerini, her şeyi hatırlamaya 
başlamıştı. Bu arada dikkat çekmeden etrafta keşifler yapıyor ve uzay gemisinin yahut kendilerini 
tuttukları gezegendeki hapishanenin açıklarını arıyordu. Bilinci geri geldikçe sahip olduğu duyuların da 
keskinleşmeye başladığını hissetti. Her ne kadar uzay gemisi dünyaya benzer yapılmış olsa da beyaz 
üniformalıların donukluğu ve etrafndaki insanların tuhaf hareketlerinden buranın dünya olmadığı 
anlaşılıyordu. Genç adam haftalar boyunca uzaylıların rutinini ezberledi ve kendine titizlikle hazırlanmış bir 
kaçış planı hazırladı. Tek problem kimlik okutularak açılan kapıydı, onu da beyaz önlüklülerden birinden 
aşıracaktı. Sabahları herkes uyurken etrafı gezen yaşlı bir beyaz önlüklü vardı kendine hedef olarak onu 
seçti ve ertesi sabah harekete geçmeye karar verdi. 
   Ertesi gün gün ağarmaya başladığında odaya giren beyaz önlüklü ama çıkan genç adamdı. 
Heyecanlı ve hızlı adımlarla ilerleyen genç adam için ilk hedefi kolay olmuştu. Asıl problem kapıda 
bekleyen iki iri beyaz önlüklüydü. Neyse ki birisinden horlama sesleri yükseliyor diğeri ise önündeki 
ekrana dalmış oturuyordu. Genç adamın yaklaştığını fark etmediler bile, kilitli kapıyı geçen genç adamın 
özgürlüğüne bir adım kalmıştı. Amacı ana kapıya ulaşıp uzay gemisinin yerini ona bildirmekti. Böylelikle 
yardım getirebileceklerdi. Heyecanına yenik düşen genç adam hızla ana kapıya doğru ilerledi. Uzaylılar 
onun kaçtığını fark etmiş olmalılardı ki arkasından ayak esleri ve bağrışmalar duymaya başladı. Son anda 
üzerine atlayan iki uzaylıdan güçlükle kurtulan genç adam soluğu ana kapının dışında aldı. Bu uzay gemisi RABİA BIÇAK 
21301651 
16.10.2014 
TÜRKÇE 102. BİRİNCİ ARA ÖDEV 
ASLI UÇAR 
ne kadar gerçekçiydi böyle suni güneş gözlerini kamaştırıyor hatta sabah meltemini teninde hissediyordu. 
Arkasından koşturan insanlara ve o tanıdık siren sesine aldırış etmeden koştu. Yüz metre ilerde büyük 
bir kapı daha vardı. Kokpit mutlaka onun arkasından olmalıydı, evet evet mutlaka öyle olmalıydı. 
  Belki de o korna çalmasaydı o kamyon o sokaktan o anda geçmeyip o arabayla karşılaşmasaydı 
o kornaya basmayacak ve genç adam o kapıya ulaşıp dünyayı kurtarabilecekti ve ‘O’na o eksik 
yarısına, biriciğine kavuşacaktı. Oydu onun hayatının anlamı kurtuluş mücadelesindeki tutanağı her şeyi. 
Onun gülümseyişiydi tek görmek istediği, o korna çaldı. genç adamın zihninde bu sefer çok değil sadece 
altı ay öncesine dair anılar berraklaştı. Fakat genç adam hatırladıklarını kaldıramadı , yığılıp kaldı. 
Uyandığında genç adamın tek hatırladığı şey o bip sesiydi yine. 
Altı ay öncesi.. 
Gözlerinin rengi geldi bir an gözlerinin önüne, saçlarından yansıyan gün ışığı, sahi ne güzel 
gülümserdi biricik sevgilisi. Bir an için o muhteşem gülüşü canlandırdı zihninde, istemsizce şu anda 
dağılmış olan o yüzün gülümsemeye çalıştığında alacağı komik ve bir o kadar ürkütücü surat canlandı. 
Genç adam dayanamadı patlattı kahkahayı. Ambulansın siren seslerine karışan kahkahayı dışarıdan 
duyan kimse olmadı sadece genç adamın hemen yanında oturan ve sevgilisine tuhaf tüpler bağlayan 
sağlık görevlisinin aklından genç adamın da bir sakinleştiriciye ihtiyacı olabileceği geçti. Ne de olsa daha 
beş dakika öncesine kadar el ele dolaştığı kız şimdi önündeki sedyede darmadağın olmuş halde 
yatıyordu. İkisinin de dikkatini dağıtan şey kesik kesik makinadan gelen biplemelerin tiz kulak 
cırmalayan kesiksiz ve  henüz yirmilerinin başında olan bir canın artık yaşamadığını ilan eden o tuhaf ses 
oldu. Ambulanstaki iki sağlık görevlisi genç kızı hayata döndürmek için her şeyi yapmalarına rağmen 
genç kızın kalbi bir daha ne sevgilisi için ne de bir başkası için atmamak üzere durmuştu. Araç hastaneye RABİA BIÇAK 
21301651 
16.10.2014 
TÜRKÇE 102. BİRİNCİ ARA ÖDEV 
ASLI UÇAR 
ulaştığında ambulans görevlilerine bir ceset ve saniyeler içinde etrafındaki hiçbir şeye tepki veremez 
duruma gelmiş o tiz bip sesini tekrarlayan genç adamı teslim ettiler. Genç adamın hayatı boyunca sürecek 
olan kabusu henüz yeni başlıyordu... 
 
Vitrinlerdeki Tanıtım 
 
   Şimdiki dünyamızda neredeyse en önemli şey hâline geldi “vitrinde olmak”. Tamamen 
tanıtım  üzerine  kurulmuş  bir  dünyada  yaşamaya  başladık.  Bunun  nedeni  de  teknoloji 
dünyasının hayatımızda ve kültürümüzde yaptığı etkiler ve değişiklikler. Hâlbuki önceleri 
herhangi bir şeyini övmek bile hoş görülmezdi. Şimdi ise yaptığı iş ne olursa olsun tanıtmaya 
değer mi diye düşünmeden her şeyi ön plana çıkarmaya çalışanlar da az değil. 
   Teknoloji sayesinde insanların daha fazla gezmeye ve veya araştırmaya imkânı oluyor. Ben 
de sürekli ilginç yerleri araştırmaya çalışıyorum tatillerimde nereye gidebilirim, nerede daha 
keyifli  vakit  geçirebilirim  diye.  Hatta  araştırmasam  bile  ister  istemez  gözüme  takılan 
televizyondaki farklı yöreleri tanıtan programlar bana araştırmalarımdan daha fazla yeni bilgi 
sunuyor. Başlarda bu programlara iyi nazarla bakmıyordum ve “bunları yapanların hiç mi işi 
gücü  yok  daha  yararlı  bir  şeylerle  uğraşsalar”  diye  düşünüyordum.  Fakat  daha  sonra 
sıkıntıdan oturup programın tamamını izlediğimde gerçekten öğretici ve merak uyandırıcı 
olduğunun farkına vardım. Bu programlar genelde canlı olduğu için bende bıraktıkları etkiler 
de fazla oluyor. İçimde buralara gitmek için uyanan istek her yeni tanıtılan yerde, tanıtıcının 
yürekten sunduğu ve oranın halkıyla içli dışlı olduğunu gördüğümde daha da artıyor. Hem bu 
vitrine çıkarılan saklı yerleri kendilerini popüler dünyadan muhafaza edebilmiş olmalarından 
dolayı hem de buraları bulup ortaya çıkaranları tebrik ediyorum. 
   Bazen de farklı programlarda çok öncelerden kalma eski ögeleri bulup, kazıp tanıtıyorlar. 
Onlar da çok ilginç oluyor. Mesela eski zamandaki kaşık yapısıyla şimdiki farklı özelliklere 
sahip. Öncekilerin çukuru daha küçük, daha az yemek alabiliyorsun ve tahtadan yapılmış. 
Ayrıca insanlar bu kaşıkları yanında taşıyormuş. Bir yere davet edildiğinde ise kaşığın hazır, 
yanı başında! Aslında tanıtılan sadece maddi şeyler değil. Herkesin kültürü, inancı kendine 
göre en doğrusudur ve ona hak ettiğini düşündüğü değeri veriyor insanlar. Tanıtımcılar vitrine 
çıkarılan  yerlerdeki  yaşayışlara,  aile  ilişkilerine,  toplumsal  düzene  de  yer  veriyorlar 
araştırdıkları ve tanıttıkları yerler hakkında. O zamana baktığında onlar en doğrusu öyle diye 
düşünmüş ve ona göre kurmuş ve yaşamış. Böyle bilgileri öğreten vitrincilere, tanıtımcılara 
artık teşekkür eder oldum. Her yeni gün ufkumu genişlettikleri ve başka dünyadan olanlara 
karşı önyargımı kırdıkları için… Her yapılanın ve yaşayışın bir sebebi olduğunu ve rastgele 
olmadığını öğrettikleri için…  
    Belki  de  vitrine  çıkarılması  gereken  en  önemli  şeyin  fikirlerimiz  olduğunu  anladım 
tanıtımlar sayesinde. Her insanın ayrı bir dünya olduğunu ve kafalarda nice fikirler olduğunu 
gördüm tanıtım sayesinde. Aklımın ucundan bile geçmeyen konularda yenilikçi, üzerinde 
hariçten bir çizik bile olmayan pırlanta gibi fikirlerin vitrine konulmasıyla karşılaştım bazı 
zamanlarda… 
   Aslında bu “vitrine çıkarma” işi toplumu maddi ve manevi etkiledi. Tanıtılan yerlerdeki 
insanların  kendine  olan  güveni  arttı  ve  değerli  olduğunu  hissetti.  Yaşadığı  mekânın, 
yetiştirdiklerinin  ve  kullandığı  eşyaların  asıl  kıymetine  anladı.  Bu  değerin  bir  parçası 
olduğunu bilip ona göre devam ettirdi yaşamını. Şimdiki toplumda köylüye karşı bakış yavaş 
yavaş değişmekte. Artık “nerede yaşıyorsun” sorusuna gururla “köyümde” cevabını veren 
insanlar görür olduk.  
   İnsanlar  artık  teknoloji  çılgınlığından  bunalıp  gerçekten  oksijen  almaya,  köy  kokusu 
solumaya ihtiyaç duyar oldu. Ben de öyleyim. Her yıl gittiğim ve genellikle bir hafta kaldığım 
köyüme gitmeyi iple çekiyorum. Çocukluk zamanlarımda öyle değildi ama… Çünkü orda 
televizyon, bilgisayar veya bisikletim yoktu. Lakin şimdi anladım neyin ne olduğunu, neye 
değer vermem gerektiğini ve telafisini yapmaya çalışıyorum gittiğim o haftanın her gününü 
dolu dolu yaşayarak… Gerekirse uykusuz kalıp fakat boş zaman geçirmeyerek…  
   İnsanların genel olarak hoşlanmadığı birileri de vardır bu tanıtım işinde. Şüphesiz benim de 
hoşlanmadığım… Bunlar da şüphesiz ya kendi reklamını yapmaya çalışanlar veya faydalı bir 
iş yapmadığı halde bunu dünyanın en önemli işi gibi göstermeye çalışanlar. Çoğu kişinin 
yaptığı gibi ya bu kişileri geçiştiriyorum yahut ciddiye bile almıyorum. Lafları bir kulağımdan 
girip öbüründen çıkıyor. Çünkü vitrine çıkarma olayını yanlış anlamışlar ve bunun farkında 
bile  değiller.  Bana  düşen  ise  her  zamanki  gibi  her  şeyin  “iyisine”  bakmak.  Bu  şekilde 
tanıtımın faydalı bir şey olduğu kanaatine varabilirim. İstesek de istemesek de bunlarla yaşar 
olduk. Umarım ileriki zamanlarda insanlar vitrinde olmanın kötü tarafını göstermezler… 
İsmail Nurullah Mutlu 
 
Kaynakça: 
Mustafa Kutlu. Vitrinde Olmak. 1. Baskı. Dergah Yayınları. 2015. 
Nazlıcan Aktürk 
            MALEFİZ 
  Çocukluğumuz  bizi  bu  diyardan  alıp,  çok  farklı  hayal  dünyalarına    taşıyan, 
büyüklerimizden  dinlediğimiz  ve  okuduğumuz  masallarla  geçmiştir  çoğunlukla.  Bu 
masallarda iyiler hep kötülere karşı savaşır ve istisnasız  bu savaşın galibi olurlar. Bilinen 
klasik  masallarda  olaylar  daima  iyilerin  etrafında  döner.  Dolayısıyla  masallardaki 
kahramanlar hep iyilerdir. Kimse, masallardaki kötülerin geçmiş yaşamının nasıl olduğunu 
merak etmez ve yaptığı büyük zalimliklerin asıl nedenini sorgulamaz. Çünkü bilinçaltımız 
kötüleri her zaman, koşulsuzca kötü olarak algılar ve onları savunacak bir taraf bulmak için 
uğraşmaz.  Sanki  masallardaki  kötü  karakterler  kötü  olarak  doğmuş  ve  o  şekilde 
büyümüşlerdir ve tek amaçları dünyayı, kıskançlık, fesatlık ve bencillik gibi kötü duygular 
besleyerek, iyilerin başına yıkmaktır. 
   Günümüzde,  gerçek  dünya  ile  masallar  arasında  hiçbir  ilişki  bulunmamaktadır. 
Aslında  bizler  bilinçaltımızda  bunun  ayrımına  vardığımız  için  masallardaki  karakterlerin 
yaptıklarını sorgulamıyoruz. Peki eğer bir senaryo yazarı bunu düşünür de, dünya klasiği olan 
bir masalı bir de masaldaki kötü karakterin açısından ele alıp incelerse ve bunu beyaz perdeye 
aktarırsa ortaya nasıl bir sonuç çıkar? İki gün önce seyrettiğim Maleficent (Malefiz) filmi 
klasik  "Uyuyan Güzel" masalının günümüze daha çok yaklaştırılmış hali. Gerçek dünyayla, 
filmde anlatılan masal arasında bu kadar büyük benzerlik olmasının nedeni hayattaki renklerin 
sadece siyah ve beyazdan ibaret olmadığından kaynaklanıyor sanırım. Çünkü bu film bize 
iyilerin zaman içinde,  yaşadığı olayların etkisiyle  bir zalime dönüşebildiğini, bir zalimin aynı 
zamanda  bir  kahraman  olabileceğini,    aşkın    bir  erkek  ve  bir  kadın  arasında  sınırlı 
tutulmasının zorunlu olmadığını gösteriyor. Yani tamamıyla insanların genel bakış açısını 
değiştirebilecek ögeler barındıran, çarpıcı bir yapım.  Filmin adından da anlaşılacağı üzere," 
Malefiz " Uyuyan Güzel masalında, prensesi sonsuz uyku büyüsüyle lanetleyen kötü perinin adı.  Film  Malefiz  ' in  yaptığı  bu  acımasız  büyünün nedenini,  geçmişte prensesin  babası 
tarafından kandırılıp, çok büyük bir kötülüğe maruz bırakılmasının ardından öfkesine yenik 
düşerek yaptığı sonucuna bağlıyor. Yani klasik Uyuyan Güzel masalından farklı olarak, bu 
büyüyü,  sebepsiz  yere  yapmıyor.  Filmin  gerçek  hayatla  olan  bağlantısı  verdiği  mesajlar 
yönüyle çok kuvvetli, fakat bu film, bir masaldan uyarlanması nedeniyle içinde sihir ve büyü 
gibi olağanüstü ögeler de barındırıyor aynı zamanda. Bu yüzden diyebiliriz ki, film,  aynı 
zamanda görselliğiyle de son derece dikkat çekici bir yapım olma özelliğine sahip.  
  Filmdeki oyunculuklar da filmin genel anlamda başarılı bulunmasında önemli bir paya 
sahip. Özellikle Angelina Jolie' nin  filmdeki performansı muazzam. " Malefiz " tipini  o 
kadar başarılı bir şekilde canlandırmıştır ki, film boyunca kendimi onun yerine koydum ve 
"Malefiz"  tipinin  yaşadığı heyecanları, mutlulukları, üzüntüleri ve kimi zaman da hayal 
kırıklıklarını adeta onunla birlikte yaşadım. Hatta rahatlıkla söyleyebilirim ki, Angelina Jolie, 
neredeyse filmi tek başına götürüyor.  Filmde " Uyuyan Güzel " tipini canlandıran yeni nesil 
oyunculardan, Elle Fanning' in performansı Angelina Jolie' nin yanında yetersiz kalıyor ne 
yazık  ki...  Uyuyan  güzelimiz  Aurora'  nın  kral  babasını  canlandıran  Sharlto  Copley'  in 
oyunculuğu da oldukça başarılı. Başta Malefiz' in biricik aşkı olan, daha sonra kral olabilmek 
için çocukluk aşkı Malefiz' i feda eden kral, bize iyi bir insanın  hırslarına yenik düşerek 
zamanla ne kadar zalimleşebileceğini de gösteriyor aynı zamanda. 
  Film hakkında son olarak söylemek istediğim,  görselliğiyle ve  verdiği mesajlarla 
birlikte son dönemlerde izlediğim en etkileyici filmlerden birisi olduğu ve yeni jenerasyona, 
hayatın renklerinin sadece siyah ve beyazdan ibaret olmadığı mesajını vermesi ve onlara  daha 
gerçekçi  bir  bakış  açısı  kazandırması  yönüyle  kesinlikle  izlenilmesi  gereken  bir  yapım 
olduğu... 
         KAYNAKÇA: 
Maleficent. Dir. Robert Stroomberg. Perf. Angelina Jolie, Elle Fanning. IMDb. IMDb.com, n.d. 
Web. 25 Nov. 2014. 
 
 
 
 
 
 
 
 
 
 
 
 
 
 
 
 
 
 
 
 
 
 
 
Bir Uçurtmanız Olsun 
  Büyülü gerçekçilik beni her zaman etkileyen bir akım olmuştur, Gabriel Garcia 
Marquez’in Yüzyıllık Yalnızlık eseri, Mihail Bulgakov’un Usta ile Margarita’sı ve şimdi de 
Kaan Murat Yanık’tan Uçurtma Mevsimi. Kitabın içeriğinden bahsetmeyeceğim, çünkü 
hiçbirimizin düşünceleri, algıları aynı olmadığı için herkesin alacağı tat farklı olur. Basit 
cümlelerle anlatmak gerekirse, modern dilde yazılmış bir masal denilebilir. Eser yaşamla ilgili 
çok fazla şey sunuyor, ama aynı zamanda anlatımı düşsel öğelerle süslemiş. Beni hiç 
olmadığım bir dünyaya götürüp aslında çok tanıdık olduğum duygularla yüzleştirdi. Düşsel 
gerçeklik ile ilgili bir şeyler okuyunca aklıma aşktan daha düşsel gerçekçi bir duygu gelmedi. 
Hayatta her zaman iyi şeylerin olmadığını gösteren gerçekçi anlatımıyla içinde 
bulunduğumuz toplumsal sistemi de sorgulattı bana. Fakat bu eleştirel bakış açısı aşk teması 
kadar yoğun değil. Aşkın odak noktası haline getirip anlatmaktansa, yaşamın gerçekliğinin 
arkasında tutmayı tercih etmesi çok etkileyici ve düşündürücüydü. Aşka farklı bir bakış 
açısından, başka bir boyuttan bakmamı sağladı. Aşk hep arka planda bir figüran gibi kalmaya 
devam ederken hızla yaşanan, tüketilen hayatlarımızı yansıttığını düşündüm. Hem tarihi 
figürlerin öne çıktığı hem de popüler kültürde birçoğumuzun tanık olduğu hızlı yaşayıp çabuk 
tüketen toplumun sonucu olan yalnızlık var. Özellikle büyük şehirlerde aslında herkesin 
deneyimlediği ya da gözlemlediği bir şey metropol yalnızlığı. İnsanların hırslarının kurbanı 
olduğu, elde etme ve yükselme savaşı içinde barış ve fedâkarlığı unuttuğu bugünlerde 
yalnızlaşma çok da şaşılacak bir durum değil. Modern zaman, aşkı kendi kalıbına uydurmaya 
çalışarak modernize etmeye çalıştıkça yapay bir şeye dönüştü aşk. Kendi doğallığından ve 
saflığından uzak, kapitalizm ve metropol yaşamı ile sınanan bir kavram şu an. Hâlbuki, 
masallarda ve öykülerde, hatta annelerimizin ve babalarımızın anılarında ne kadar da büyülü 
gelirdi bize. “Babama âşık mıydın?” sorusunu hiç sormamış küçük bir kız yoktur herhalde. 
Bizi büyüleyen bu hikâyelerden sonra geldiğimiz nokta “Adını koymayalım” cümlesinin sponsor olduğu ikili ilişkiler. Durum böyle olunca aşk tabii ki arka fonda kalır, çünkü 
hissetmenin ve hislerimizi olduğu gibi göstermenin gurursuz ve gereksiz bir davranış olarak 
karşılandığı bu toplumda aşkın temel bir öge gibi görünmesi saçma olurdu. Biraz keskin ve 
genelleme yaparak eleştiriyor olabilirim modern çağ ve metropol aşklarını, ama benim 
çevremde gördüğüm ilişkiler bu şekilde. Strateji yaparak ve hesaplar üstüne ilişki kurmak bile 
daha iyi bence bu durumda, çünkü en azından ortada bir çaba var. Diğer türlüsü “İstemem yan 
cebime koy” gibi geliyor bana. Aşkı eskilerdeki gibi hayatının merkezine koyup fedâkar 
olmak mı, yoksa herkes kendi hayat koşuşturmacasındayken arka fonda tutması mı daha çok 
mutlu ediyordur, bilemiyorum. Ama ne kadar modernleşsek de, bu modernizmin 
mekanikleşmeye doğru gitmesinden korkuyorum. Düşler, hayaller ve masallar bize sevginin, 
barışın, mutluluğun varlığını hatırlatıyor. Teknolojiyle beraber sanal ortama taşıdığımız 
ilişkilerimizin geleceği için bu düşsel anlara ihtiyacımız var. 
Gerçekliğin içinde, dört mevsimin arasında yorgun düşmüşken herkesin ihtiyacı olan 
aslında bir uçurtma mevsimidir. Düşlerimiz için oturup nefes aldığımız huzurlu bir an, 
masallara inanmak için küçük bir mola. Belki de günümüz dünyasında masallar eskisi kadar 
büyülemiyordur bizi, gerçekçiliğin ve hırsların peşinde koşturup dururken hayal kurmayı, 
düşlere inanmayı unutuyoruz. Mücadele, koşuşturma, yarışlarla dolu  hayatın arasında mola 
verip bir uçurtma uçurmayı unutmamak dileğiyle. 
 
Kaynakça 
Yanık, Kaan Murat. “Uçurtma Mevsimi”. İstanbul: Kapı Yayınları: 2015 
 
 
Ayrıksı ve Bütün 
  Halk ve aydınlar. Gösterilmiş nice çabalara rağmen oldum olası hep kopuk olmuşlar 
birbirlerinden. Öyle ayrışmışlar ki yaşadıkları ülkelerden başka ortak özellikleri kalmamış. Hayattan 
beklentileri, zevkleri ve hatta konuştukları dil bile o kadar farklılaşmış ki, birbirleriyle iletişemez hale 
gelmişler. Bu çok iddialı bir genelleme gibi dursa da, ne yazık ki gerçeklik payı oldukça yüksek. 
Dünyaya bakış açımız, durumu önlenemez bir şekilde bu hale sokuyor. Birbirimizi gerçekten 
anlayamıyoruz, dolayısıyla da diğer grup üzerinde etkimiz yok denecek kadar az. Çift yönlü olarak 
da böyle bu. Görünmez duvarlarla ayrılıyor gibiyiz.  
  Farklılıkların bulunması elbette ki kaçınılmaz ama bu tam bir kopuş olması gerektiği 
anlamına kesinlikle gelmiyor. Aynı ortamda yaşayıp bu kadar ayrık olmamız bir eşikten sonra 
sıkıntılı da olacaktır. Birbirleriyle konuşamayan insanlar birlikte ilerleyemezler ne de olsa. Aydın 
olmanın getirdiği sorumluluklardan biri ve belki de en önemlisi, genel vaziyetle çelişse de, halkın 
gelişimi ve ilerlemesi için itici güç olmak. Aydınlar bu bağlamda, kendilerini halktan soyutlamak, 
ayrıksı oluşlarını ön plana çıkarmak yerine tam tersine davetkar olmalılar bence. Kendi 
benimsedikleri farklı bakış açılarını “gelişmişliklerini” gösteren bir silah olarak kullanmak yerine, bu 
renkliliğin halka da bulaşmasını sağlayacak bir dili, bir duruşu benimsemeliler. 
  Dediğim şeyler günümüz durumuyla kıyaslanınca hayal gibi duruyor olabilir ama neden 
gerçekleşemesinler ki? Bir şeylerin değişmesi için bir yerden başlanması lazım. Olması gerektiğini 
düşündüğüm şey, aydınla sıradan insanı ayıran kalın çizginin bir anda ortadan yok olması değil, 
bu zaten imkansız olurdu. Gereken şey, bu çizginin suluboyayla yeni boyanmış gibi, yumuşak bir 
şekilde iki tarafı da içine alacak şekilde yayılması, genişlemesi. Koyu renkli duvarımsı karakterini 
de kaybederek renklenmesi ve iki tarafın arasında iletişimi ve etkileşimi yeniden mümkün kılması. 
  Bu durum göz önünde bulundurulduğunda halkbilim ve halkbilimciler diğer aydın 
kesimlere kıyasla çok ilginç bir noktada kalıyorlar. Ne de olsa, aydınlar olarak ayrıştıkları toplumu 
gözlemliyorlar. Bu kopukluğu yok edercesine, çok ciddi başarılar elde ettikleri de bir gerçek. 
İçinde bulundukları durumu bir avantaja çevirerek objektif bir dış gözlemci olarak dışardan 
bakabilmişler büyük topluluklara. Kalan zamanlarda da bu uzaklığı kırıp birbirlerine ulaşmayı, 
birbirlerini anlamayı başarmışlar. John Berger, kendisiyle yapılan bir söyleşide, göçmen işçileri 
incelediği kitabı Yedinci Adam’ı, yıllar sonra İstanbul’da bir gecekondunun kitaplığında 
gördüğünde hissettiği duyguları şöyle anlatıyor: 
“Yedinci Adam’ı o kitap rafında görmek köşeyazarlarının, edebiyat eleştirmenlerinin 
övgülerinden çok daha değerliydi benim için. (…) Duygulandırıcı olan şey, o kitabın, 
anlattığı insanlar tarafından bilinmesi, kabul görmesiydi. Çıktığı eve geri dönen bir 
kitaptı.” (15) 
  Yukarıdaki örnek de Berger’in deyişiyle uzatılacak elin kimi zaman tutulacağının bir 
göstergesi. Bu da demek oluyor ki, bu iki grubun etkileşimde bulunması, birbirlerinden bir şeyler 
öğrenmesi ve birbirine katkıda bulunması pekala mümkün. Bunu tüm aydınlara genellemek de 
bence mümkün. Farklılıktan ve uzaklıktan güç alarak arada bağlar kurulması şart. İki grubun da 
kendi mekanizmalarını kurup birbirlerinden soyutlanmalarındansa, bazı şeyler ortak kılınabilmeli. 
Berger’i bu kadar mutlu eden de tam olarak bu ortaklığın sağlanabilmiş olması. 
  Birbirini dışlayan ve sürekli çatışma içinde olan iki topluluk yerine, birbirine daha sıcak 
bakan, birbirine bir şeyler katan, birbirinden öğrenen ve birbirinden destek alan iki topluluk 
olabilmek mümkün. İçinde yaşadığımız çağda, sağlıklı ve güçlü bir toplum olabilmemizin formülü 
de bu bence. 
Ufuk Usubütün Kaynakça: 
Berger, John ve Yücel Göktürk. İstanbul’dan Gelen Telefon. İstanbul: Metis Yayınları, 2016.
Akın Cem Tokgöz 
 
Karanlıkta Yaşayanlar 
Bugün neler yapacaksınız? Sabah erkenden sıcak yatağınızdan çıkacak, kahvaltı yapmaya vakit 
bulamadan kendinizi dışarı atmaya çalışacaksınız. Hepimizin bir koşturması var sonuçta öyle değil mi? 
Kimimiz işine, kimimiz dersine geç kalıyor. Öyle sağda solda kaybedecek hiç mi hiç vaktimiz yok. 
Bazılarımız şanslı. Mesela arabasına binip vakitsiz yağmurdan kaçabilirken bir diğerinin otobüsü nasıl 
kaçırdığına gülebiliyor. Eninde sonunda ulaşıyoruz ama gitmemiz gereken yere. Sonra? Mesai bitince 
aynı tempoyla evin yolunu tutuyoruz. Evde de bizi bekleyen ağır bir tempo var çünkü. Günün sonunda 
yatağa girip de kafanızı yastığınıza koyduğunuz an başlıyorsunuz düşünmeye… Ne kadar da 
yorulmuşsunuz? Güzel bir uyku çekmeli, yarın sabah sizi bekleyen bütün sorunlara hazır olmalısınız. 
Bütün bu temponun içinde gözünüze çarpan, kulağınıza çalınan bir tuhaflık yok mu? 
Bugünlerde her şey çok kolay bizler için ama sizin bunları zaten bildiğinizi, başınızda tonla sorun 
varken kolaylıklar hakkında zamazingolar dinlemek istemediğinizi tahmin edebiliyorum. Merak 
etmeyin bu sefer sizden bahsetmeyeceğiz. Karanlıkta yaşayanlardan, gölgelere saklananlardan, çoğu 
günler farkına varmadıklarımızdan bahsedeceğiz. Paris ve Londra’dan, parasızlıktan, George Orwell’in 
gözümüze soktuğu ama bizim inatla görmek istemediğimiz hayatlardan, üç kuruşun hesabını 
yapanlardan… 
Kendi hayatlarımızla o kadar meşgulüz ki çoğu zaman etrafımızda olup bitenden bihaber yaşıyoruz. 
Vakit bulamıyoruz, dikkat edemiyoruz, bazen ise geçiştiriyoruz. Çünkü geçiştirmek kolay, arkamızı 
dönüp yürümek hatta vakit kaybetmeden oradan hızlıca uzaklaşmak daha da kolay. Hızlı yaşamaya o 
kadar çok alışmışız ki atacağımız her adımın hesabını yapar olmuşuz. Bencil olmayı yaşam biçimi kabul 
etmişiz. Fakirliğe, açlığa, hastalığa tahammül edemez, zorbalığa boyun eğer olmuşuz. Fedakârlıkları, 
iyilikleri unutmuşuz. Bencillik dedim ya aslında kendi kendimize yaşamaya fazla alışmışız. Bizden 
başkasının varlığını kabullenmek zor gelir olmuş bugünlerde. Evet, fazlasıyla suçlu fazlasıyla haksızız. “Paris ve Londra’da Beş Parasız”ı okuduktan sonra anladım ne kadar acımasız yaşıyormuşuz meğer. 
Bizler, kendimizden başkasına vakit ayıramayanlar olarak ve güçsüzlere her geçen gün daha da çok 
darbe vuranlar olarak suçluyuz.  
Suçlama konusunda üstüme yok şimdiye kadar. Hani nerde çözümün diyebilirsiniz. Çok da hak veririm 
size. Zamansız yaşıyoruz derken oldukça ciddiydim. Çünkü ben de vakti olmayanlardanım. Farkındalık 
yaratmaya çalışırken farkına varamayanlardan, kendi yarattığım karmaşanın içinde yolunu 
bulamayanlardan, kendinden başkasına yardım edemeyenlerden…  
Paris’in sokaklarında fink atma şerefine erişenlerdenim ben de. Karanlıkta yaşayanları görmeden, 
göremeden, oldukça büyük bir bencillik ve dikkatsizlikle o dar sokakları yavaş yavaş yürüyerek 
yarattım zamansızlığımı ben. Şimdi kalkmış diğer bütün bencillere kafa tutuyorum. Farkındalık mı bu 
şimdi? Acı dolu bir kitap bu bahsettiğim ya da bahsetmeye çalıştığım. Acısından çok verdiği vicdan 
azabı beni en çok bunaltan. Tıpkı buradaki sözcüklerin sizleri bunaltması gibi. Ama işte farkındalık. O 
insanların açlık ve sefalet karşısında sanki hayata inat, azimle yaşamaya çalışmalarını görmek içimi 
parçalamaktan başka neye yaradı diye soruyorum kendime. Kitap 1933’de yazıldı belki ama bugün 
hâlâ kitaptaki o insanların yerini tutan başkaları var. Aynı zorbalığı sürdürenler, aynı hikâyeden 
şikâyet edenler var. Onlar var olmasına varlar belki ama o günden bugüne fedakârlık adına büyük 
adımlar atamadık işte bizler de. Kimseyi kurtaramadık, kurtarılamadık ama hep de bekledik. O birinin 
sesimizi duyup da bir anda belirmesini, yoktan var olmasını. Beklemekle de yetindik. Aradan geçen 
onca zamana rağmen bugün hâlâ bekliyoruz. Bahanelerimizin bir gün bitip de başkalarının dertlerine 
ortak olduğumuz o geleceğin gelmesini…  
  
 
Karmaşık Duygular ve Naçizane Farklı Gözlemler ile Sonbahar  
   Sonbahar; herkes için karmaşık duygular taşıyan bir mevsim! Adına şarkılar ve şiirler yazılan 
mevsim. Sonra bunları ticarete döken insanlar... Düğünlerin patlama yaptığı mevsim. Malum kış 
geliyor ve ‘’canlı sobalar’’ lazım. Romantizmin hat safada olduğu aylar. Bununla beraber sevgiliye 
alınan hediyeler, sevgilinin olmayışı durumunda arayış içine giren insanlar, sonbahar depresyonları, 
melankolik haller, bunalımlar, hüzünler... Canlı doğanın yavaş yavaş bir şekilde içine büründüğü 
zamanlar. 
   Diğer taraftan sebze ve meyvenin en bol ve en çeşitli olduğu zamanlar. Annelerin kışlık pazar 
koşuşturmaları. Malum karda kışta sıcak tarhana çorbası ve turşu olmazsa olmazlardandır. Kışlık 
elbiselerin gardroplardan çıkma zamanı. Okullar açılır, alışveriş telaşı ve eksiklikleri tamamlama 
günleri. Bütçeleri zorlayan, telaşın hep üst seviyede olduğu günler. Günlerin kısalıp gecelerin uzadığı 
zamanlar, yağmurlar, kışın ayak sesleri ve daha nice karmaşık duygular... 
   Bütün bu karmaşanın içerisinde yaşadığımız duyguları nasıl özetleyebiliriz ki? Saf bir sosyolojik 
deney yaptım ve bunu sizinle paylaşmak istiyorum. Karşılaştığım birkaç kişiye şu soruyu sordum: 
‘’Sonbahar denilince aklınıza gelen ilk üç kelime nedir? ’’ İnanın çok ilginç, sıradışı ve bir o kadar 
gerçekçi yorumlar geldi. Ama insanlar hangi duyguları yaşıyor diyecek olursanız, gerçekten kafam çok 
karıştı. Herkes farklı, herkes orijinal fikirli. Hatta çok zıt denilebilecek bakış açıları olanlar da var. 
Hüzün, özlem, korku, bıkkınlık, isyan, telaş, öfke... Tüm bu duygular insanların paylaştıkları yorumlar 
arasında. Üstüne  bazen kontrolsüz duygu geçişleri de mevcut... Nasıl mı? 
   Sabah saatlerinde sorduğum soruya verilen cevaplar; genellikle karamsarlık, hüzün ve endişe 
doluydu. Kuruyan yapraklar, yaprakların dökümü, soğuk, yağmur, kışlık elbiseler, kahverengi tonları, 
üşüyen insanlar, telaşlı koşuşturmalar ve buna benzer haller. Öğle saatlerinde tok karınla alınan 
cevaplar biraz farklı. Duygular çoğunlukla hüzün, özlem, biraz sevinç, günlük monoton haller, nostalji 
içerikli bol sözler... Yine doğal gaz fatuları, kışlık yiyecek ve elbiseler, gardrop değişimleri, okul 
masrafları, bahçe hasatları, telaşlar... Akşam saatlerinde ise yoğun bir melankoli, nostalji, romantizm, 
öfke ve telaş. Bunlar genellikle yoğun olarak dile getirilen duygular. Verilen cevaplar, sorulduğu 
zamana göre farklılık gösterdi, maddi duruma göre sınıflandırıldı, yaşa göre çeşitli cevaplar verildi. 
Örneğin: sabah sorulan soruya (sonbaharı üç kelime ile tarif edin) ; neredeyse herkes dökülen yaprak 
dedi, hüzünlü haller var diye. Fakat sokakları süpüren çalışan arkadaşlar ‘’ Bu bizim işimiz, bıktık artık 
bu yapraklardan. Soğuk havada sabahın köründe topladıktan sonra öğlen saatlerinde de aynı! Ama 
çok şükür, bir işimiz var... ‘’ Duygu geçişleri, karmaşası hepsi bir arada. Öğlen saatlerinde pazara giden 
teyzeler: Her şey ne kadar bol, çeşit çeşit sebze ve meyveleri karıştırıp şükrederken diğerleri de 
pahalılıktan, sıkış tokuştan, kalitesizlikten bahsedebiliyor. Birileri sevinç ve telaşla alabildiklerine 
saldırırken mahcup bir şekilde tadımlık  isteyenler de var. Akşam olup insanlar evlerine gittikleri 
zaman, hele bir de karınlarını doyurduktan sonra verilen cevaplar benzer: Ne kadar güzel renkli 
yapraklar, uzaklara dalmışcasına camdan bakarak söylenen sözler. Yarın daha farklı kıyafetler 
giyebileyim diye telaşlar, bugün de karnımız doydu şükürler. (Sanki sabah üşüyüp isyan eden onlar 
değilmiş gibi) 
   Bu kadar mevsimsel duygu yoğunluğu;  tıbbi, hormonal, psikolojik veya felsefi açılardan incelenebir 
muhakkak, ama muazzam olan aynı kişide birkaç duyguyu aynı anda yaşayabilmek... Sonbahar 
tartışmasız bir şekilde duyguların tavan yaptığı mevsimdir. Seversiniz ya da nefret edersiniz, hepsi boşuna. Süregelen bir doğa olayını kabullenmek zorunda herkes. Eğer üşüyen kuşları ve hayvanları 
görüp üzülebiliyorsan, yeni mahsul üzümden nasıl bir şarap olacak diye merak ediyorsan, özlemle yazı 
anıp tekrar geleceğini biliyorsan... Gayet normal, sağlıklı ve duyarlı bir insansın demektir. İnsanı insan 
yapanda zaten yaşadığı duygulardır. 
   Bana ve eyleme gelince: Sonbahar babam için masraf ayları, zaruri mesailer yapma zamanı. Telaş, 
yorgunluk, zorunluluk ama ben ve kardeşimle ise gurur duyma zamanı. Annem için okulda öğretim yılı 
başlama stresi, ev işlerinin de yorgunluk ve bıkkınlık mevsimi. Benim için ise... O da bana kalsın...  
 
                                                                                                                   Ferhat Mutlu 21600806 
 
İFLAH OLMAZ KARAMSARLIĞIM 
 
   Karamsarlık üzerine bir yazı yazıp yazmamak konusunda uzun bir süre tereddütte kaldım. 
Neden mi?  Zihnimdeki karamsarlık kavramı alışılagelmiş olandan biraz farklı. Bu kelimenin 
yarattığı çağrışımları tam olarak yansıtabilir miyim emin olamadım. Lakin “Dülger Balığının 
Ölümü” beni cesaretlendirdi. Sait Faik’in öyküleri hep böyle değil mi zaten? Sizi önce 
bambaşka bir hayal dünyasına götürerek, tüm duyularınızla bu hayal dünyasını hissetmenizi 
sağlar, ardından beklenmedik bir gerçekle baş başa bırakır. Hayallerden arınmış salt bir 
gerçeklik kalır ellerinizde. Satırlar ilerler, öykü biter. Zihninizdeki çağrışımlar ve bu 
çağrışımların yarattığı sorular bitmez. Cevapları bulmak da yetmez. Zaten Sait Faik’in sizden 
bulmanızı istediği cevapları bulmuşsunuzdur. Cevapların amacı sizi düşündürmektir. Sait 
Faik, muhakkak bir şeyleri sorgulamanızı istiyordur. Amacı sizin rahatınızı bozmaktır. 
Arkanızı döndüğünüz, görmezden geldiğiniz ama kanlı canlı bir şekilde orada duran 
gerçeklere dokunmanızı, varlığını tüm benliğinizle hissetmenizi ister. Eğer başarılı olursa vay 
hâlinize. Bir daha hiçbir şey eskisi gibi olmaz sizin için. Zihniniz siz fark etmeden bazı 
kavramları öyküyle içselleştirir ve unutulmaması gerekenler köşesine bir güzel yerleştirir. 
Zihnim “Dülger Balığının Ölümü” ile karamsarlık kavramını içselleştirdi. O zaman ben de 
zihnimdekileri kelimelere dökerek; soyutluktan kurtarıp, başkalarının rahatını kaçıracak bir 
gerçekliğe dönüştüreyim. 
   Karamsarlık nedir? Binbir rengin arasında siyah-beyaz fotoğraflar çekmekte ısrar etmek mi? 
Toprağa can veren yağmura öfkelenmek mi? Hep şikâyet etmek, hiç şükretmesini bilmemek 
mi? Elindekilerin kıymetini bilmek yerine, hep sende olmayanı istemek mi? Mutluluk bir 
adım ilerideyken, onu ıraksamak mı? Belki de bu süslü sözlere hiç gerek yok. Karamsarlık 
aslında tanımlaması oldukça basit bir kavram. Yaşadığımız çağda gerçeklerin farkında olmak, 
karamsar olmaktan farksız. Olup biteni gören her göz yaşlı. Yaşadığı dünyanın farkında olan 
herkes yaralı. Kapanmayan, kabuk bağlamayan yaralarla savrulup dururken; birbirimize 
çarptıkça fark ediyoruz, yaralı sayısının büyüklüğünü. Bu ağır bilanço, çağımızın en büyük 
hastalığı karamsarlığın somut bir örneği. Tepeden tırnağa yaralıyken, kim gülümseyebilir ki 
hayata? Mutlu olanlar sadece farkında olmayanlar veya her şeyin farkında olup deliliğe 
vuranlar. Deliliğe vurmak ne güzel bir kaçış bu cehennemden. Ölü çocuklar coğrafyasında, 
kanla çizilen sınırların içinde; her şeyin farkında olup, öylece hayatına devam etmekten çok 
daha onurlu bir hareket delirmek. Oysa çoğumuz çabalıyoruz delirmemek için. Her gün 
üçüncü sayfa haberlerinin içinde yaşamaya kendimizi alıştırmak için takdire şayan bir çaba 
gösteriyoruz. Ne ilginç bir gayret. Hepimizin kocaman hayalleri var, çünkü hayallerimiz 
olmazsa birer hiçiz. İçinde yaşadığımız dünyadan tek kaçışımız hayallerimiz. Başka bir 
dünyanın, başka insanların, bambaşka bir yaşamın hayalini kurup gerçekliğimizden 
uzaklaşıyoruz. Oysa gelecek bugünümüzün bir yansıması olacak. Bu gerçeğe de arkamızı 
dönüyoruz, gözlerimizi kapatıyoruz. Sait Faik’in hayatlarımıza girip gerçekliği suratımıza 
çarpmasını bekler gibiyiz sanki. Lakin eminim, gerçeği suratımıza çarpsa; biz de onun 
suratına bir güzel çarpar, onu uzak diyarlara sürgüne yollarız. Tıpkı gerçekleri su yüzüne çıkartmak için savaşan her aydınımıza yaptığımız gibi. Çünkü biz çok iyimser insanlarız. 
Karamsarlardan, gerçekleri yüzümüze çarpanlardan hiç hoşlanmayız. Anlaşılır gibi değiliz.   
   Tek çare var: şarkılardan, şiirlerden süzüp geçirmek her şeyi. Öğrenilmeyi bekleyen onca 
eşsiz bilgiye, gelmiş geçmiş tüm yazarlara, şairlere, bilim insanlarına selam vererek; uçsuz 
bucaksız kumsalda basabildiğim tüm kum tanelerine basmak için çabalamak. Aşka, sevgiye, 
dostluğa umudumu bağlamak; hayatı güzelleştirme çabasını görev edinmek. Anın değerini 
bilmek; hayattalarken hâlâ, tüm sevdiklerimi abartarak sevmek.  
   Her şeye rağmen yaşamın önünde diz çökeceğim. Tutunmak için elimden geleni yapacağım. 
Karamsarlığı asla elden bırakmadan, her şeyin farkında ama sessiz bir yaşam süreceğim. Ta ki 
delirene kadar. 
 
Tanrı, tutunamayanlardan rahmetini esirgemesin. 
-Oğuz Atay  
 
 
 
DEFNE BAŞUSTAOĞLU 
Ezgi Nur Güngör  
İ ız Hayalimiz: Geçmiş 
  mkans  
ığı onun ulaşı ığı ğ ı ı
   Güzel bir hayalin varl   lmazl na ba l d r bence. Çünkü bir hayal ne kadar 
ışı ğ ığı ız bir geçmişin 
uzaksa bize, ona  k veren ö eler daha da parlar gözümüzde. Ait olmad m
ı ıp orada yaşama hayali de bu duruma en çok imkan sağ
güzelliklerine kap l layan örnek galiba. Bu 
ı ı ı ı ı ı
hayal de bizlere nostalji tutkusu olarak aktar l r. Fakat bu tutku baz lar m z n içinde büyüyüp o 
kadar güçlenir ki yaşadığı ı ı
m z zaman n güzelliklerine bir perde çeker. Ve bizim üzerimizde 
hipnoz olmuşçasına geçmişte yaşama isteğ ı ı
i uyand r r.  
ı şeyleri unutturmaya başlar bize. Hayatı ı ı
   Bu hipnoz etkisi de beraberinde baz   m z n  
kilittaşı olan şeyleri, yani bizi biz yapan öğ ğ
  eleri. Unutturur insana ona kendi kimli ini  
ı ı ğ ğ ğ
kazand ran n büyüdü ü çevre ve ça  oldu unu. Ben de hep isterim daha eski zamanlarda,  
ı ıklaştı ığı
insanlar  birbirinden koparan ve yapmac ran ileri bir teknolojinin olmad  bir yerde  
yaşamayı ğu, anneannemin, dedemin yaşadığı ı
. Herkesin daha kendi halinde oldu  o tatl   
yaşamayı ı ı ı akşamları komşularla dolup taşan 
zamanlarda   isterim. Mesela onlar n hep anlatt klar    
ı ı ı ı ı ğ ı ğ ı
evlerde, topluluk kavram n n temellerinin s ms k  ve görünmez bir iple ba l  oldu u o ortam  
ı ğ ğa? Sanki bizim yaş ığı ı ğ
merak ederim. Böyle anlat nca çok güzel geliyor de il mi kula ad m z ça  
ınki hazineymiş gibi. Geçmişi sevmek güzel şey ama bu noktada oraya ait 
bir çöplük de onlar
ığı ı ı ı ı
olmad m z  kabul etmemiz gerekiyor san r m. Bize o hazinenin içinde sonsuza kadar 
yaşayabilirmişiz gibi gelse de gerçek öyle değ
il malesef. Çünkü biz kabul etmek istemesek de 
ğ ı ı ı
çöplük olarak gördü ümüz o zaman n temelini at yoruz, o biziz asl nda ve birbirimizi var 
ı ı ğ ı ı ğ
ediyoruz. Kendi zaman m zda bir yandan eski samimiyetin yok oldu undan yak n rken di er 
yandan şimdiki zamanı ğ ı ı ı
n bize sundu u imkanlardan yararlanman n keyfini ç kar yoruz. Mesela 
yaşadığı ı ı ğ ıkla gidebiliyoruz başka bir ülkeye arkamı ı ığı ı
m z zaman n getirdi i rahatl zda b rakt m z 
insanlarla haberleşebileceğ ı ı
imizi bilerek. Çünkü görmek istiyoruz farkl  yerleri fakat ayn  zamanda bu şekilde oluşan topluluk içinde birbirimizden uzaklaştığı ızdan şikayet ediyoruz. 
  m O 
ğümüz geçmişte bunun gibi birçok şeyi yapamayacaktı ğ
hazine olarak gördü k. E er o zamanda 
yaşasaydık, eminim o geçmiş
 de  bizi tatmin etmeyecekti.  
Bizim geçmişte yaşayamayacağı ı ğ ı ı
   m z gerçe inin yan nda bir de asl nda o hayalini  
ğ ığında yaşayan insanları ı ı ı
kurdu umuz zaman aral n da kendi zamanlar ndan memnun olmad klar  
ği var. Çünkü bence insanlar yaşadı ı ı
gerçe klar  çevrede hep bir eksiklik ar yorlar. Belki de insanlar 
ı ışan insanlara indirgemeliyim bu durumu. Bu 
olarak genellemeyip hayat na bir anlam katmaya çal
ı ı ı bir şekilde gözlemlerler. Bu gözlemler de doğ
insanlar çevrelerinde olup bitenleri ayr nt l   al 
ı
olarak eksiklik aramaya iter bizleri. Woody Allen, filmi Midnight in Paris'te bize aç kça 
göstermiş aslında bu durumu. Filmde ana karakter olan Gil'in geçmişte tanıştığı ğ
 ve o çok de er 
ğ ı ın da kendilerine göre daha da geçmişe gitmek istemeleri, kendi 
verdi i yazarlar n, ressamlar
yaşadı ı ğ ındaki eleştirileri güzel bir şekilde örnekliyor bize bu duru
klar  ça  hakk mu. Gelecek 
ı ı ğı ı ğimize göre güzeli geçmişte aramak kalı
zaman n da nas l bir yer olaca n  bilemeyece yor bizlere, 
ı ğ
iyi birer gözlemci olan insanlara. Fakat bu s rada unuttu umuz bir gerçek oluyor tabii. O  
gemişi bizzat bizim gözlemleyemediğ ğ ılanlara geçmişi 
imiz gerçe i. Sadece bize aktar  
ğ ğ
ö renebildi imizi unutuyoruz.   
ı ğ ğ ğ ığı
   Bütün bunlar  gözden geçirdi imizde e er biz bizzat o istedi imiz zaman aral nda 
yaşasaydı ı ğı ı ı ı ı
k o zamanda da fazlas yla eksiklikler bulaca m z  anlayabilmemiz gerekiyor san r m. 
ı ın en başı ğim gibi bu hayalin ulaşı ığı ı
Ve yaz n nda söyledi lmazl  da gözümüzü boyamamal , onun 
üstüne bir perde çekmemeli. Bence bizi geçmişe yönlendiren çağı ı ı
m z n eksikliklerindense, kendi 
ı ı ı ıl güzelleştirebileceğ ı ı
zaman m z  bizim nas imize odaklanmal y z. Bu eksiklikleri gören herkes 
ırsa belki de ulaşılamayan hayalimiz yerini başka güzelliklere bı ı ı ı
buna odaklan rak r. T pk  
'in sonunda Gil'in geçmişe olan sevgisini ayrı ı ı
Midnight in Paris  bir yere koyup kendi zaman n n 
ına yeni insanlar katarak keşfetmeye başlama ı
güzelliklerini hayat s  gibi.  Kaynakça:  
Allen, Woody. Midnight in Paris. 2011. 
Mehmet Gökhan Şimşek 
TURK101­54 
21401407 
 
ALT SINIF, ÜST SINIF, TEMELDE FARK NE? 
 
 
  12 mıntıka, 24 çocuk, 1 galip. Suzanne Collins’in geleceğin Kuzey Amerika’sını hayal ettiğinde 
aklına gelenleri yazıya dökmesiyle son zamanların en popüler serilerinden biri çıktı ortaya. Açlık 
Oyunları, insanların zihnindeki karanlık geleceğe ışık vuran, modern bir distopya olarak 
değerlendirilebilecek bir seri.  
  Kitabın ana teması sınıf farkı ve bundan doğan problemler. Panem ülkesinin başkenti Capitol’de 
kalan üst sınıf insanlar ferah içinde yaşar ve gönüllerince eğlenirken mıntıkalardaki alt sınıf olarak 
görülen insanlar zor koşullar altında çalıştırılıp köle haline getiriliyorlar.  
   Sınıf farkı, tarihte daha baskın ve daha görünür bir haldeyken günümüzde daha şeffaf bir 
şekilde de olsa sürmekte. Alt, orta ve üst sınıf olmak üzere sınıflandırılıyoruz hepimiz. 
Mesleğimiz, yaşadığımız evin boyutu, kullandığımız arabanın markası sınıfımızı ve dolayısıyla 
yaşamımızı belirliyor. Bunun yarattığı baskıyla daha iyi maaşlı bir iş, daha büyük bir ev, daha 
büyük bir araba için çabalıyoruz hayatımız boyunca. Amacımız, sözde “sınıf atlamak”.  
   Toplumun genelini baz alacak olursak, insanların değerini kişiliğiyle değil, parasıyla ölçmeye 
başladık. Sokakta belirli markaları giyen, sahte (veya toplumda geçen tabirle “çakma”) ürün 
kullanan, “smartphone”u olmayan insanlara ezici gözlerle bakılıyor. Şu anda “Hayır, ben hiç böyle 
yargılarda bulunmam.” diyor olabilirsiniz ama toplumun size zorla kabul ettirdiği önyargılarla siz 
de farkında bile olmadan çeşitli insanları görmezden geliyorsunuz. En son ne zaman 
ayakkabınızı cilalayan amcayla veya sizi gideceğiniz yere götüren taksiciyle sohbet ettiniz? 
Kaldırımları süpüren, çöp toplayanlara “Kolay gelsin!” lafını bile esirgiyoruz. Beynimizde farkında 
bile olmadan insanları sınıflara bölüyoruz ve davranışlarımızı buna göre düzenliyoruz. Bizim 
sınıfımızda olmayan insanlarla ilişkiye geçmiyoruz. 
   Sınıflandırma, bu yazıda odak noktası olarak ekonomik durumu almama rağmen pek çok 
alanda yapılabiliyor. Sosyal, siyasal, kültürel anlamda birçok ayrım, birçok sınıf söz konusu. En 
basit örneklerden biri eğitim seviyelerine göre gruplandırılma. Bir insanın zeka seviyesinin eğitim 
seviyesiyle doğru orantılı olduğu görüşü baskın toplumlarda. Göz ardı ettiğimiz şey ise herkesin 
aynı şartlarda yetişmediği faktörü. Küçüklüğünden beri tarlada yetişmiş bir çiftçi ve botanik veya 
ziraat üzerine yüksek okul bitirmiş bir insanın arasında büyük bir fark var gibi algılanıyor. Ancak 
pratik bir çalışmada çiftçi diğerlerine göre çok daha iyi bir iş çıkarabilir, bir botanikçinin çiftçiden 
öğreneceği birçok yeni şey olabilir. Gerekli eğitimi okulda almamak bir insanı bilgisiz veya 
eğitimsiz kılmaz.  
   Hakkında bahsedilmesi gereken diğer bir sınıf da işçi sınıfı. Özellikle 19.yüzyılın sonu ve 
20.yüzyılda ortaya çıkan işçi sınıfıyla beraber yeni problemler ortaya çıktı. Hammadde ihtiyacı için 
çalışan işçilerden fabrikada çalıştırılan işçilere kadar birçok insan bu sınıfta yer alıyordu. 
Kendilerine yapılan haksızlıklara karşı isyan eden işçilerin direnişi ekonomik düzene yeni haklar 
ve yeni terimler kazandırdı.     Tarihte sınıf sistemine karşı birçok ayaklanma görülüyor: Eski Yunanlılarda pleblerin soylulara 
karşı ayaklanmasından 2011’de başlayan Mısır ayaklanmalarına kadar birçok örnek var. 
Günümüzde sınıflar siyasi açıdan eşit olsa da sosyal statü bakımından eşitlik söz konusu değil. 
Tarihteki olayların aksine, bu durumun herhangi bir başkaldırıyla çözülmesi mümkün değil. 
Başkaldıracak belirli bir makam yok çünkü. Sınıf kavramı toplumun genelinin zihninde var olan bir 
şey ve bir fikre karşı çıkmak belirli bir yasaya veya belirli kişilere karşı çıkmaktan daha zor.  
   Peki ya sınıflanmayı ortadan kaldırmak için ne yapılabilir?  
   Normal işleyen bir toplumda, komünizmin çok yaygın olmadığı göz önüne alınırsa,  herkesin 
aynı şartlara sahip olamayacağı, herkesin aynı maaşı alamayacağı ortada. Birçok toplumsal 
sorun gibi, sınıflanmayı önlemek için yapılacak en temel şey eğitimden geçiyor. Çocuk yaşlarında 
insanlar arasındaki fark azaltılırsa, yargılamak yerine sevmek teşviklenirse daha bütüncül, daha 
dayanışmalı bir toplum oluşturulabilir. Eğer gerekli şekilde harekete geçilmezse zaten şimdiden 
kısmen Panem’e benzeyen dünya daha da kötü yönde ilerleyecek. Belki şu anda yetişkinlerin 
düşüncelerini değiştirmek zor ama eğitime verilen önemle gelecek nesillere daha iyi bir toplum 
bırakma şansı, şu andaki haliyle ilerlerse tamamen Panem’e dönecek dünyayı değiştirme şansı 
bizim elimizde. Açlık Oyunları’nın gelecekte sadece edebi bir distopya olarak anılmasını 
sağlamak bizim elimizde.  
   
   
  
 
   
 
 
Burak Coşkun 
21400827 
TURK 101-60 
Ders Öğretmeni: Neşe Çetiner 
 
HAYATA DAİR BİR PEMBE FİLM 
“Kaybedenler  Kulübü”,  Mehmet  Ada  Öztekin  ve 
Tolga  Örnek’in  yazdığı,  Tolga  Örnek’in  yönettiği 
seyircilerine  alışılmışın  dışında  bir  yaşam  tarzını 
anlatan  bir  sinema  filmidir.  Filmin  adına 
aldanmayın,  kaybeden  yok  aksine  kazananları 
gördüm  ben  filmde.  Sadece  izlenmesi  için  değil 
seyircilerine bir şeyler anlatmak için yapılan filmleri 
hep takdir etmişimdir. Yazarlar yüzlerce sayfada okurunu etkileyebilir, şairler düşüncelerini 
aktarmak için yüzlerce dize yazabilir ancak senaristlerin seyirciyi etkilemek için belirli bir 
düşünceyi  anlatmak  için  sadece  bir  buçuk  saati  vardır.  Mehmet  Ada  Öztekin  ve  Tolga 
Örnek’in bu konuda başarılı olduklarını rahatlıkla söyleyebilirim.  
  Film, birbirinin sohbetinden keyif alan iki insanın radyo programını ve bu iki insanın 
yaşamını konu alıyor. “Bir hayat ne kadar farklı olabilir ki?” sorusuna cevap niteliğinde iki 
yaşam  öyküsü  görüyoruz  filmde.  Mete  Avunduk  ve  Kaan  Çaydamlı’nın  bir  hobi  olarak 
başlattıkları radyo programı zamanla Türkiye çapında her çeşit insanın dinlediği bir program 
haline geliyor. Ben radyo programının film izleyicilerine seslenmek için kullanılan bir araç 
olduğunu düşünüyorum. Mete ve Kaan mikrofon başında konuşurken, filmi izleyen Türk 
halkına  seslendiğini  düşünüyorum.  Toplumun  aksayan  yönleri  tüm  açıklığıyla  toplumun 
yüzüne çarpılıyor. Bizler en küçük bir olayı bile büyüten, sorun haline getirebilen insanlarız. 
Kaan ve Mete bakın ne diyor bize: “Ölümün olduğu yerde daha ciddi ne olabilir?” Seyirci bu 
soru üzerine bir durup düşünüyor. En azından ben düşündüm. Gerçekten de ölüm kadar ciddi 
bir şey ile karşı karşıya iken neden en küçük şeyleri bile sorun ederiz ki? Filmde gördüğümüz Burak Coşkun 
21400827 
TURK 101-60 
Ders Öğretmeni: Neşe Çetiner 
karakterlerin hayatı bu soru ile o kadar uyumlu ki, gerçekten de söyledikleri gibi bir hayat 
yaşıyorlar.  Kaan,  okunmayan  kitapları  basan  bir  yayınevinin  sahibi.  Mete  ise  plaklarla 
ilgilenen,  aileden  gelen parayla  yaşamını  sürdüren bir karakter.  Her ikisi  de umursamaz 
tavırlarıyla seyircinin dikkatini çekiyor. Hiçbir şeyi ciddiye almamaları sadece kendi hazlarını 
düşünmeleri  seyirciyi  özendiren  başlıca  özelliklerinden.  Mete  de  Kaan  da  gerçekten  de 
ölümün olduğu dünyada ölümden başka hiçbir şeyi ciddiye almayan iki tipleme.  
  Bu iki karakterin Türk toplumunda 
eleştirdiği  bir  diğer  konu  ise  insanların 
başkalarının  istediği  hayatı  yaşamaları. 
“Toplum,  koleje  girmeyi  bir  değer  olarak 
sunduğu için  artık o kişiliğini  yok sayma 
halidir,  koleje  girmek  için  yarışır, 
üniversiteye girmek için yarışır, iyi bir işe 
girmek için yarışır, özel bir kadınla evlenmek için yarışır, devamlı bir yarış ve kazanma 
zorunluluğu…” Mete program esnasında kurduğu bu cümlelerle bireyleri şekillendirmeye 
çalışan toplumu ve toplumun şekillendirdiği bireyi eleştirir. Bence pek de haksız sayılmaz. 
Eğri  oturup  doğru  konuşalım,  hepimiz  bu  söylenilenlerde  kendimize  dair  bir  şeyler 
bulmuşuzdur. Örneğin ben; on dokuz yıllık hayatımda hep yarış içerisindeydim. İyi bir liseye 
girmek için yarıştım, en başarılı olmak için yarıştım, üniversiteye girmek için yarıştım. Peki, 
ben mi istiyorum yarışmayı? Hayır. Bizleri yarıştıran toplumun ta kendisidir. Her ne kadar 
itiraf etmesi zor olsa da hepimiz bize sunulan hayatı yaşıyoruz, istediğimiz hayatı değil. 
Filmde beni en çok etkileyen bölüm de burasıydı zaten. İlk kez bir film hayatın gerçekliklerini 
yüzüme vurmuştu. 
   “Kaybedenler Kulübü’nde toplumda yaşayan bireylerin hayatları eleştiriliyor ancak 
bence filmdeki karakterlerin hayatı da eleştiriyi hak eder nitelikte. Hayat, filmde seyirciye Burak Coşkun 
21400827 
TURK 101-60 
Ders Öğretmeni: Neşe Çetiner 
gösterilen  hayatlar  gibi  alkolden,  cinsellikten,  boş  dolaşmaktan  mı  ibarettir?  Ben  böyle 
olduğunu  düşünmüyorum.  Kaan  ve  Mete’nin  insanları  eleştirirken  özeleştiri  yapmaktan 
kaçındıkları ortada, neredeyse hiç ayık gezmemek midir sorunların çözümü yoksa sorunları 
çözmek midir? Ayrıca filmdeki karakterlerin bir ortak özelliklerine dikkat çekmek istiyorum. 
Mete ve Kaan varlıklı ailelerin çocukları olarak dünyaya gelmiş ve hayatlarını böyle sürdüren 
iki  karakterdir.  Deyim  yerindeyse  yedikleri  önlerinde  yemedikleri  arkalarındadır.  Hal 
böyleyken toplumu oluşturan insanların iyi hayat için çalışmaları ve bunun için yarışmalarını 
anlamaları  beklenemez.  Atalarımız  boşuna  dememiş  “Tok  açın  halinden  anlamaz.” 
Dolayısıyla  Mete  ve  Kaan,  Türkiye  gerçekliğinde  yaşayan  insanların  bu  koşuşturmasını 
anlayamaz. Film, her ne kadar hayata dair olsa da 
hayatı  çoğunlukla  pembelikleriyle  anlatmaktadır. 
Film  karakterlerine  yaptığım  bu  eleştiri  onların 
yaşam  biçimlerine ve fikirlerine hiç katılmadığım 
anlamına gelmiyor. Şahsen Mete’ye de Kaan’a da 
fazlasıyla özendim. Ben de onlar gibi umursamaz biri olmak isterdim. En küçük bir soruna 
“boş ver gitsin” diyebilmeyi isterdim. Ancak bu hiç mümkün olmayacak çünkü onlar bir 
filmde oynayan iki karakter ben ise hayatı yaşayan bir insanım ve ne yazık ki filmler gerçek 
hayata pek benzemez. 
 
 
 
 
 
Hayatta Kalmak 
Hayatta kalma içgüdüsü, bütün içgüdülerin arasından en güçlü olanıdır. Çünkü diğer 
içgüdüler bu içgüdü olmadıkça anlamsızdır. Bütün canlıların hayatta kalmak için elinden geleni 
yapmasının temel nedenidir. O içgüdü ile balinalar okyanusları aşar, Kuşlar kıtaları kat eder…  Sadece 
hayvanlara özgü de değildir. Gülün dikenli, mantarların zehirli olması da hayatta kalmak içindir. 
Bu içgüdünün kendisini en bariz şekilde gösterdiği canlı ise insandır. Diğer canlılar gibi sadece 
yaşamakla kalmaz, yaşamı sorgular, eleştirir. Neden yaşadığı sorusuna cevap arayan bilinen tek 
canlıdır. Bütün bunlar onu yaşama daha çok bağlar.  
Yaşama içgüdüsüne en güçlü şekilde sahip olan insan için daha da öte bir gerçek aynı 
zamanda hayatta kalmak konusunda çok başarılı olmasıdır. İnsanların büyük şehirlerde yapay bir 
yaşam biçimini benimsediğini görerek insanların o şehirler olmadan yaşayamayacağını düşünmek bir 
hatadır. Çünkü o şehirleri doğanın ortasında kuran, yükselten insanlardır. İnsan Afrika’dan bütün 
dünyaya, çöllerden buzullara kadar yayılarak hayatta kalmak konusunda ne denli  başarılı olduğunu 
tartışmasız olarak ortaya koymuştur. Çevre değişimleri pek çok hayvan türünün sonu olurken 
insanlar sallarla okyanusları geçmiş ve hayatta kalmıştır. 
Bu düşüncelerin aklımdan en son geçtiği zaman Andy Weir`in yazdığı Marslı romanını 
okuduktan sonrasıydı. Kitabın hemen arkasından filminin de çıkmasına şaşırmadığımı söylemeliyim 
(yaklaşık tüm kitap sonrası filmlerde olduğu gibi kitap filme göre daha güzeldi). Okurken hikayenin 
ana karakteri olan Mark Watney`in hayatta kalma azminden etkilenmekle beraber aklıma şu 
düşünceyi getirmeden edemedim: Kitaptaki olaylar Marsta geçiyordu. Ancak insanlar gerçekten 
hayatta kalma içgüdüsüyle hareket ediyorsa insanların başka gezegenlere kadar gitmesi biraz 
anlamsız olmaz mıydı? Bu soruyu yalnızca yaşama içgüdüsüyle açıklamaya çalıştığım zaman ortada 
ciddi bir eksiklik olacağını anladım.  Marsta geçen bir yaşam savaşını tek başına yaşama içgüdüsüyle 
açıklamak büyük bir hata olurdu. Düşününce fark ettim ki insanın diğer bir içgüdüsü hayvanların 
aksine neredeyse hayatta kalma içgüdüsüyle eşdeğerdi. 
İnsan merakından bahsediyorum.  İnsanı tehlikeleri görmezden gelip keşfetmeye zorlayan 
his…  İnsanın anlamsız problemlere kafa yormasını sağlayan, insanı sürekli gelişmeye iten his… Daha 
önce bu keşfetme isteğinin hayatta kalma içgüdüsünü bastırabileceğini düşünmemiştim. Ancak şimdi 
fark ediyorum ki, Macellan`ın dünyayı dolaşmasından insanların Ay`a ayak basmasına kadar bütün 
keşifler insanın merakını tatmin etmeyi hayatta kalmaktan daha önemli görmesinin bir sonucu.  
Belki çok yakın bir gelecekte olmayacak, ancak insanların dünyayla sınırlı kalmayacağına, bir 
gün başka gezegenlere, hatta başka yıldızlara, galaksilere gideceğine inanıyorum. Bunu nasıl 
yapacaklarına dair hiçbir fikrim yok. Ama neden yapacaklarına gelince cevaba ihtiyaç olacağını 
düşünmüyorum.  Bence hiçbir şeye ihtiyaçları olmasa da insanlar sadece meraklarını tatmin etmek 
için gözleri kapalı akıl almaz riskler almaya devam edecekler. Watney kurtulmuş olabilir. Ancak 
kurtulamayanlar da olacaktır. Peki ya o zaman insan kazalardan ders çıkarıp tehlikeli merakından vaz 
geçebilecek mi?  Hiç zannetmiyorum. 
İnsanlar, belki de en bu açıdan en mantık dışı hareket eden canlı. Başka hiçbir canlı 
gökyüzüne, okyanuslara bakıp bu geçilemez ve geçilmesi anlamsız görünen sınırları geçmeyi aklından geçirmez. Üstünlüğü de varsa işte buradadır. İnsan merakı sayesinde var olanla yetinmez, bilimin ve 
sanatın kaynağı işte budur. 
Hayatta kalma içgüdüsünün en köreldiği canlı insandır. Sadece yaşamaya çalışmak onun için 
anlamsızdır. Merakını tatmin etmek, sınırları aşmak ister. Yaptıklarının tehlikesini önceden 
kestiremez. Kafasına göre davranır, sadece tehlike apaçık görünür hale gelince hayata tutunmaya 
çalışır. Bu her zaman işe yaramaz. 
                  Yiğit Ege BAYİZ 
                       21602582 
 
 
 
  
Emre Sülün 
Neden İdeal İnsana Ulaşmamalı? 
İnsanların ve insanlığın başına bela olan yedi günahtan bahsedilir ve 
bunlardan biri de açgözlülüktür. Sanırım açgözlülük bir günah olmaktan öte 
insanın doğasında yer alan bir özellik çünkü şimdiye kadar tanıdığım insanlar 
arasında daha fazlasına veya daha iyisine sahip olmayı istemeyen birisine 
neredeyse hiç rastlamadım. 
Bence açgözlülüğe çok benzeyen hatta açgözlülüğün bir yanı etkisi olarak 
sayabileceğim bir kavram var: mükemmeliyetçilik.  Mükemmeliyetçiliği, 
açgözlülüğe benzetmemin sebebi, tıpkı açgözlülük gibi hep daha iyisine ulaşma 
duygusu. Gözlemlediğim kadarıyla bu duyguya sahip insanlar çoğu zaman, normal 
olanla yetinmeyip daha iyisini yapma ya da daha iyisine ulaşma duygusu içindeler. 
Dahası, açgözlülük gibi mükemmeliyetçilik de insanlığa zarar verme potansiyeline 
sahip. 
Yönetmen koltuğunda Andrew Niccol’ün oturduğu 1997 yapımı Gattaca 
filmi1, mükemmeliyetçiliğin benliğimize ne kadar büyük zararlar verebileceğini 
güzel bir şekilde ortaya koyuyor ve ideal yani mükemmel insanların egemenliği 
altında olan bir dünyada insanlığın nasıl da yok olduğunu bizlere gösteriyor. 
Örneğin,  filmde Vincent’ın çektiği acılar eminim ki sadece beni değil filmi izleyen 
herkesi derinden etkilemiştir. Böylesine mükemmel insanların yaşadığı bir 
dünyada doğal olarak herkes yani her mükemmel insan, kendisi için en iyisine 
ulaşmaya çalışıyor ve bunu yaparken de başkalarının varlığını adeta görmezden 
geliyor. Yani insanlar fiziki ve ruhsal açıdan mükemmel olsa da sahip oldukları 
mükemmeliyetçilik duygusu ve hırsları yüzünden daha da fazlasını talep ediyor. 
Aslında bu, mükemmeliyetçiliğin büyük bir kısır döngüden ibaret olduğunu 
göstermesi açısından çok güzel bir örnek. Daha doğrusu kısır döngü değil de sonu 
olmayan bir istekler zinciri.  
Filmdeki mükemmel(!) evrene ulaşmak için büyük bir teknolojik gelişimin 
gerçekleşmesi gerektiği aşikar. Kısaca özetlemek gerekirse, genetik bilimindeki 
önemli keşifler ve bu keşiflerin önayak olduğu icatlar, insanların genetik yapısını 
                                                           
1 Gattaca, 1997 https://www.imdb.com/title/tt0119177/ değiştirmeyi mümkün kılmış ve bu sayede engelli veya genetik olarak dezavantajlı 
bireylerin sınıflandırılabildiği bir düzen ortaya çıkmış. Yani mükemmel insanların 
olduğu bir dünya yaratılmaya çalışılmış. Bana kalırsa bu noktada daha önce 
karşılaşmadığımız önemli bir etiksel problem ortaya çıkıyor çünkü insanların 
mükemmelleştirilmesi günlük hayattaki varlıklarımızın ya da niteliklerimizin 
mükemmeleştirilmesinden çok daha farklı bir şey çünkü varlıkların herhangi bir 
aklı bulunmazken insanların duyguları ve düşünceleri var. Filmdeki bu durum 
ahlaki olarak beni çok rahatsız etti ve gelecek hakkında biraz endişeye sürükledi 
çünkü sürekli gelişen teknolojinin Gattaca gibi bir dünyayı karşımıza çıkarması hiç 
uzak bir ihtimal gibi durmuyor. Hele bir de mükemmeliyetçiliğin ve açgözlülüğün 
ne kadar yaygın olduğunu düşündüğümde bu endişem biraz daha artıyor. 
Bence Gattaca gibi bir dünya, ideal olmayanların aşağılandığı bir dünya 
olmaktan öte aynı zamanda insanların hırslarının bir kölesi olacağı, sürekli birbirini 
ezmeye ve birbiri üzerinde üstünlük kurmaya çalışacağı bir dünya olur. Bu ise, hiç 
şüphesiz barışı ve huzuru yok edecektir. Üstelik bu genetik modifikasyonların, 
idealleştirme kisvesi altında insanları tektipleştireceğini düşünüyorum çünkü ideal 
olan tektir, geri kalanlar bu idealin altında sıralanırlar. Dolayısıyla herkesin en iyi 
olduğu yer aynı zamanda herkesin birer kopya olduğu yerdir.  
Filmdeki, ideal insanı yaratma düşüncesi esasen üstün Alman ırkını 
yaratmaya çalışan Hitler ve Nazi bilim adamlarının düşüncelerine çok benzemekte. 
Böyle bir fikrin bir caniden çıkmış olmasına da şaşırmamak gerek tabii. Sahip 
olduğu güç konusunda gözü doymak bilmeyen birisinin, liderliğini yaptığı 
insanların özellikleri konusunda da gözünün doymaması çok normal. Açgözlülük 
duygusunun cani insanların elinde bunun gibi tehlikeli bir silaha dönüştüğünü 
düşündüğümde umuyorum ki Gattaca gibi bir yer bizim için sadece filmlerde 
görebileceğimiz bir distopya olarak kalır. 
FETHİ TAHA ÇEVİK 
                                                               SIRADAN BİR FANTASTİK 
Ransom Riggs’in 2011 ‘de yazdığı “Bayan Peregrine'nin Tuhaf Çocukları” serisini yeni okuma imkânı 
buldum. Seri üç kitaptan oluşuyor. Sırası ile ser”i Bayan Peregrine'in Tuhaf Çocuklar”, “Gölge Şehir”, 
“Ruhlar Kütüphanesi”şeklinde ilerliyor. Kitap elime geçtiğinde herkes bu serinin yeni Harry Potter 
olduğundan bahsediyordu. Harry Potter gibi iddialı bir seriyi bu kitap serisi ile kıyaslamak yanlış ama 
ufak tefek benzerliklerin olduğu da su götürmez bir gerçek. Kitabın başka kitaplar ile benzerliklerini 
geçersek elimizde basit bir dille anlatılmış, fantastik bir kitap kalıyor. Ama kitap bize beklenmedik bir 
şey sunuyor o da; kitabın içinde bulunan büyüleyici fotoğraflar. Kitabın içinde bulunan fotoğraflar 
hem inanılmaz farklı hem de yazarın söylediğine göre farklı yerden toplanmış ve neredeyse hiç 
rötuşlanmamış fotoğraflar. O yüzden insan kitabı okurken fotoğrafların gerçekten ne anlama geldiğini 
merak etmeden duramıyor. 
Kitapların oldukça yalın bir dili var. Ama özellikle son kitaba doğru olayların fazla uzadığını, bazı 
bölümlerde neredeyse hiçbir şey olmadığını düşünmeye başlıyorsunuz. O yüzden seriyi ardarda 
okumak zor olabiliyor. Özellikle üçüncü kitap okuyucuyu sıkabiliyor. Bunun yanında kitabın içindeki 
betimleme yoksunluğu kitapların sanki filme çekilmek için yazıldığını hissettiriyor. Karakterler bir 
parça yüzeysel kalıyor. Bazı olaylar çok hızlı bazı olaylar ise çok yavaş ilerliyor.  Hatta bazı yerlerde “şu 
bölümü hiç yazmasa olurmuş” diye düşünmeye başlıyorsunuz. 
Kitaplar kesinlikle kötü değil, başarılı ama basit bir kurgusu var. Sürükleyici ve heyecan verici. Fakat 
fantastik edebiyatın güzel betimlemelerinden uzak. Fantastik edebiyat betimlemeye ihtiyaç duyar 
çünkü kişinin hayal ettiği var olmayan bir dünyanın içine okuyucuyu sürüklemesi gerekmektedir. Bu 
yüzden uzun tasvirler, olay ve yer betimlemeleri gerekir. Öyle fantastik edebiyatlar vardır ki bir 
müddet sonra o dünyanın gerçek olduğuna kendinizi inandırırsınız. Fakat bu kitapta eksik olanın, beni 
kitaptan uzaklaştıran şeyin tam da bu betimleme eksikliği olduğunu düşünüyorum. 
Hollywood için yazılmış, gene her şeye kadir bir başrole odaklanmış bir kitap ile karşılaşıyoruz. 
Özellikle genç okuyucu kitlesine hitap eden başrol kahramanlıkları pek çok insana sıkıcı ve imkânsız 
gelmeye başlamış durumda. Karakterlerin aniden inanılmaz güçlenmesi, kimsenin yapamadığı şeyleri 
yapabilmesi ama bu ağır yükün altında ezilmesi hikâyesi o kadar çok tekrarlandı ki insan yeni bir 
şeyler aramaya başlıyor. Eski edebiyatın hatalar yapan insanlarının yerini hatasız gençler almış 
durumda. Sanki yeni fantastik edebiyat 18. yüzyılın romantizm akımını yeniden yaratıyor. Bir iyi bir 
kötü konuyor, tüm kurgu kötüyü yermeye iyiyi yüceltme üzerinden oluşturuluyor. Kötülerin hikâyesi 
basit, temeli olmayan birkaç cümle ile geçiştiriliyor. O yüzden belki de bu sıkıcılık ve gerçek dışılık 
yavaş yavaş anti kahraman devrini oluşturmaya başlıyor. Nitekim sinemada da fantastik edebiyatta da 
yavaş yavaş anti kahramanların hikâyesi anlatılmaya başlandı bile. Bu kahramanlar bize daha yakın, 
daha anlayabileceğimiz karakterler oluyor.  
Bu seriye yeniden dönersek kesinlikle okunabilir bir seri. Ama kendinden önceki eserler ile kıyaslamak 
oldukça yanlış. Çünkü fantastik edebiyatın benim için temel taşlarından olan birkaç önemli öğesi 
eksik. Elimizdeki hikâye sürükleyici fakat karakterlerin ve mekânların yüzeysel kalması sebebi ile ne 
yazık ki sanki bir film senaryosu okuyormuşsunuz hissini veriyor. Kitabın içindeki en önemli nokta 
hikâyenin o ilginç fotoğraflarla birleştiği anlar. Bu hikâyeyi gerçekten faklı kılıyor. Hatta fotoğraflar 
öyle farklı ki bazen hikâyeyi neredeyse gerçekçi, inanılabilir kılıyor. Belki de yazar fotoğraflar ile 
desteklediği hikâyesinde betimleme kullanma ihtiyacını bu yüzden hissetmemiş. Heyecan üç kitapta 
da hiç bitmeden devam ediyor hatta bazen kitabın içindeki o koşuşturmaca okuyucuyu yoruyor. İyi bir 
çok satanlar kitabı olduğu düşünülüp fazla beklentiye girilmez ise oldukça iyi bir seri okuyabilirsiniz. 
Gümrükçüoğlu 
Özgen1 
 
Göksu Özgen 
21201014 
Turk102-9 
Aslı Uçar 
 
Kan Bağı 
İnsanların doğumundan bu yana değişmeyecek olan tek şeyi ismidir, soyudur. 
Soyumuza bağlı olan bu insanları sevelim sevmeyelim hayatımızdan çıkarmamız imkansızdır. 
İçinde bulunmadığımız ortamlarda bizi bir bakıma temsil etmektedir aile fertlerimiz. 
Bu denli yakınındaki bir insanla eğer aramızı iyi tutmazsak hayatı kendimize zindan 
etmekten başka bir şey yapmayız. Eğer yanıbaşımızda sürekli olarak rahatsız olduğumuz bir 
kişi veya durum varsa  hayatımızı ne kadar rahat devam ettirebiliriz ki? Ama bu böyle 
denildiği kadar kolay olmuyor. Sevmediğiniz bir özelliği bir arkadaşınızda gördüğünüz zaman 
ona bir şans verirsiniz, yine işe yaramazsa belki ikinci şansı da verebilirsiniz ancak bu öyle 
sonsuza kadar gitmemektedir. Bir noktadan sonra o arkadaşınızı hayatınızdan çıkarmak hiç de 
zor olmaz, bu en sevdiğiniz insan olsa bile... Böyle bir durumu hepimiz yaşamışızdır çünkü 
arkadaşlarımızı biz seçeriz ancak aile fertleri denince işler değişmektedir. Seçme olanağı 
kimseye tanınmamıştır. Dünyaya gelmeden önce bellidir o ve hayatımızdan çıkarmak 
nerdeyse imkansızdır. Çıkardığımız takdirde mutlaka bir şeyler eksik kalacaktır. Yerini başka 
bir şey alamaz. Başkabir insan yok aynı kanı taşıdığın. 
Kan bağının buunduğu insana zaten ister istemez bir yakınlık duyarsın, hani kan çeker 
derler ya aynen tam dedikleri gibi. Bu yakınlık beklentiyi de arttırmaktadır. En eksik 
hissedilen anda yardımına koşulan ve belki de derman bulmayı umduğumuz insan kan  
bağımız olan insandır. Bu konuda en çok dayanışmanın sağlanmasına yol açan şey ise 
arkadaşlığın kan bağıyla birleşmesidir. Demek istediğim bir aile fertiyle arkadaş gibi 
olduğumuz zaman ihtiyaç durumunda ondan daha iyi bir destek, yardım bulamayız. Aynı 
aileden olmanın verdiği bir özellik ise temel konulara verilen tepkilerin aynı olması, o konular  Özgen2 
 
hakkında aynı görüşlere sahip olmasıdır. Bunu bilmek aynı duygulara sahip olduğunu bilmek  
insana güç verir. Çoğu insan kötü bir durumda, çaresiz kaldığında suçu kendisinde  
arayabilmektedir. Birarkadaşının vereceği tavsiye veya öneri pek etkili olmayabilir, birey  
kendi duvarları yüzündenarkadaşını engellemektedir. Ancak aile ferdi o duvarın nasıl  
geçileceğini iyi bilmektedir.Bundan dolayı onun söylediği her kelime çok etkili  
olabilmektedir. 
Kan bağı arkadaşlık duygusu ile güçlenince çok etkili olmaktadır. Ancak baba oğul 
ilişkisinden daha güçlü bir şey yoktur. Bir baba oğlu küçük yaştayken neye ihtiyacı olduğunu, 
neyi istediğini bir bakışından çıkarabilir. Bu özelliğin çocuğun büyümesiyle kaybolduğu 
düşünülse de gerçek değildir. Ancak görev değişimi olduğunu inkâr edemeyiz. Birey kaç 
yaşında olursa olsun babasının gözünde hâlâ kucağına aldığı hâliyledir. Belki baba hâlâ 
oğlunu anlamaya devam ediyordur ama ek olarak babasını anlayan bir oğul da çoktan 
yetişmiştir. İkisi de birbirinin neye ne zaman ihtiyaç duyduğunu çok iyi bilmektedir. İşte 
yukarıda bahsettiğim yardıma ihtiyaç durumunda dile getirmeden , sözünü dahi etmeden 
anlayıp yardıma gelen bir baba veya oğul asla seçilemez değiştirilemez. 
Tam da bu özelliğin vurgulandığı Rocky Balboa filminde desteğe ihtiyaç duyan bir 
babanın oğlundan destek almadığında sonra ise destek geldiğinde ruh halinin değişimine  
vurgu yapılmıştır. Benim en çok etkilendiğim sahne olan oğluyla konuşma sahnesi tüm bu 
anlattıklarımı doğrular niteliktedir. 
Birçok arkadaşlıklar olabilir, bazen bize ailemizden de yakın gelebilirler. Ancak hiçbir 
şey kan bağının verdiği sıcaklığı sağlamamaktadır. Aile fertlerini düşünmeden hayatından 
çıkaranların içinde her zaman bir boşluk kalacaktır. Kan bağı arkadaşlık bağından çok daha 
güçlüdür, istesek de kopması imkânsızdır. Özellikle de bir baba oğul ilişkisi... 
Alara Deniz Özkan 
İMRENİLESİ AŞKLAR 
Henry Miller ve Anais Nin arasındaki ilişkiyi, 1990 yapımı Henry & June isimli 
filmde izleyip öğrenmiştim ilk olarak. Anais Nin’in tutkuyla yazdığı günlükleri, sırları ve 
edebiyat alanında –bence hayat ve cinsellik konusunda da- kendisine bir rehber aradığı sırada 
Henry Miller ile karşılaşması hem onlar için hem de dünya edebiyatı için büyük bir şanstı. Bu 
harika  ikiliyle  ilgili  epey  araştırma  yapmıştım.  Sonunda  geldiğim  noktada  Gunther 
Sthulmann’ın  derlediği  mektuplara  ulaşmıştım:  Edebi  Bir  Tutku  –  Anais  Nin  ve  Henry 
Miller’ın Mektupları.  
  Henry Miller, henüz yolunu bulamamış ya da yoldan çıkmış genç kadınlar için 
bulunmaz bir öğretmen ve aynı zamanda iflah olmaz bir çapkın. Onun hemen her metninde 
yüzündeki kurnaz ve bilge ifadeyi hissetmek, görmek mümkün. Anais Nin ise aslında evli bir 
kadın ancak henüz istediği şeyin ne olduğunu bilemeyen, tuttuğu günlüğün edebî değeri olup 
olmadığı konusunda kaygılı genç bir kadın. Böyle bir tabloya baktığımda, Henry ile Anais’in 
karşılaşmasında bir ilahî gücün parmağını aramamak abes geliyor bana. Onları incelediğimde, 
birbirlerinden başka hiçbir şeyle uyumlanamayan iki kayıp parçanın nihayet Paris’te bir araya 
geldiklerini görebiliyorum. Dolayısıyla aşkın ve tutkunun izleri onlara dair her şeyde bir 
mecburiyet gibi ortaya çıkıyor, birbirlerine yazdıkları mektuplarda da. 
 
  Birbirlerini  anlayan  ve  birbirleri  üzerinde  doğal  bir  ilaç  etkisi  yapan  insanların 
ilişkileri beni her zaman heyecanlandırır, garip bir imrenme duygusuyla dolmama sebep olur. 
Çünkü  herkes  arar  ya  da  bekler,  kayıp  parçasının  bir  gün  karşısına  çıkacağı  ya  da  onu 
bulacağı an’ı. Buna inanmak ister, çünkü hayal etmesi bile güzeldir. Özellikle yol gösteren, 
bunu  yaparken  şımarmayan  genelde  doğruları  işaret  eden  bir  erkek  her  genç  kadının 
gözdesidir. Böyle birisiyle henüz karşılaşmasam da içimde o kişiyi bulacağım inancını hep 
saklı tutuyorum. Henry ile Anais’e baktığımda ve bir de  yaşadığım ülkedeki  gerçeklere, 
onların her türlü sırrı paylaşma rahatlarına çok şaşırıyor ve özeniyorum. Bahsettiğim kayıp 
parçanın benim için en nadide özelliklerinden birisi de burada gündeme geliyor. Çünkü hiçbir 
zaman  rahat  hissedemedim  kendimi,  hep  bir  şeyler  yüzünden  yargılanacağımdan,  kenara 
atılacağımdan korktum. Bu korku nedeniyle isteklerimi, hayallerimi açıkça dile getiremedim. 
Yabancıların  kültürleri  ile  bizim  kültürümüz  arasındaki  fark  bunun  sebebi,  tek  tek  her 
birimizin kötü niyetli yargıçlar olmamız değil. Ancak durum çok da karamsar değil, biliyorum 
ki belli şeylerin üstesinden gelebilmiş, her türlü düşünceye açık yığınla insan var burada da. Alara Deniz Özkan 
Henüz kendimizi ispat etmeye çalışmaktan birbirimizin elini tutmaya fırsat bulamasak da 
biraz daha büyüyünce bunu da başarabileceğimize inancım tam. 
  Anais Nin ve Henry Miller arasındaki ilişkide insanı kıskançlığa sürükleyen bir başka 
önemli detay ise belli bir konuda birlikte hareket etmeleri, birbirlerini beslemeleriydi benim 
için. Bazen bir erkek bakış açısına ihtiyaç duyuyorum. Yolumu kaybettiğimde, başka, benim 
gibi olmayan birisinin nitelikli sözleri çok işe yarıyor. Böyle bir tamamlayıcılık, bir ilişkide 
iki  kişiye  ortak  bir  yolda  ilerliyorlarmış  hissi  verir  işte.  Kendimce  düşüncelerimi, 
çalışmalarımı gösterebileceğim, onlarla ilgili yapıcı eleştiriler duyabileceğim, aynı şekilde 
başka bir gözle benim onun çalışmalarına eğilebileceğim birisiyle ilişki kurmak isterdim. Tek 
başına bir şeyleri yapmaya çalışmak zamanla hevesimi öldürüyor. Beni gerçekten önemseyen 
ve destekleyen, yardımcı olmak isteyen birisinin varlığını bilirsem, işte o zaman hevesimi hiç 
kaybetmem  diye  düşünüyorum.  Çünkü  öyle  bir  durumda  bizi  biz  yapan  şey,  tam  da 
uğraşlarımız  olacaktır,  uğraşlarımızın,  birbirimizi  desteklemenin  üzerinde  yükselecek  bir 
ilişki kurulacaktır. Henry ile Anais’in yaptıkları şey buydu ve bugün bile bakıp imreniliyorsa, 
doğru ilişkinin formülünü bulmuş olmalılardı; bir tarafın, diğerine uyum sağlaması değil, 
birlikte büyümek, birlikte ilerlemek. 
 
Kaynakça 
Gunther Sthulmann. Edebi Bir Tutku Anais Nin ve Henry Miller’ın Mektupları. İstanbul: 
İthaki Yayınları, 2016. 
Hayatımıza  Yön  Veren  Bir  Duygu:  Aşk  
  
İnsanlar  yeni  bir  konuya  gireceklerinde  her  zaman  tanım  yaparak,  daha  
doğrusu  tanımlayacakları  kavramı  sorgulayarak  başlarlar  işlerine.  Ben  de  bu  
sefer  öyle  başlayayım  o  zaman:  Nedir  bu  aşk  dediğimiz?  Karşımızdaki  kişiye  
(belki  de  bir  nesneye  hatta  belki  de  bir  düşünceye)  tutkuyla  bağlı  olmak  ve  ona  
karşı  büyük  bir  sevgi  beslemek  mi?  Vücudumuzda  meydana  gelen  bir  takım  
kimyasal  olaylar  dizisi  mi?  Yoksa  yüzyıllardır  gerek  büyük  düşünürlerin  gerekse  
sıradan  her  insanın  kafa  patlattığı  çıkmaz  bir  yol  mu?  Aşk  acı  mıdır  yoksa  tatlı  
mı?  Bana  sorarsanız  aşk,  sorduğum  soruların  hepsini  birazcık  barındırıyor  
kendisinde.  Aşk  hakkında  sorulacak  sorular,  söylenecek  sözler  bitmiyor;  bu  
kadar  büyüleyici  bir  kavram  olmasının  sebebi  belki  de  budur.  Tanımlamamı  
bitirdiğime  göre  yazıma  başlıyorum.  
Yukarıda  da  bahsettiğim  üzere  insanlar  aşkın  ne  olduğu  hakkında  pek  çok  
fikir  üretti.  Yine  pek  çok  insan  gibi  aşk  denilince  bizim  de  aklımıza  “sevgi”  gelir  
herhalde.  Belki  sevgiden  çok  bağlılık.  Pes  etmeyiş.  Zorluklara  kendi  
potansiyelinden  çok  daha  fazla  ve  çok  daha  uzun  süre  dayanabilme.  Tıpkı  bir  
kadının  doğum  yaparken  vücudunda  oksitosin  hormonu  salgılanması  sonucu  
normalde  bayılacak  düzeyde  hissettiği  acıya  tüm  gücüyle  göğüs  gerebilmesi  gibi.  
Pes  etmeyiş  ve  acılara  karşı  göğüs  gerebilme  de  insanları  olgunlaştıran  
deneyimlerdendir.  Aşk  da  insanlar  için  bir  çeşit  olgunlaşma  evresidir.  Kalbimizi  
paramparça  etse  de  aşk;  bize  büyüdüğümüzü,  belki  de  yepyeni  bir  insana  
dönüştüğümüzü  hissettirir.  Aşk  bize  dayanma  gücünü  aşılayarak  bizi  yepyeni  
bir  insana  dönüştürür.  Tıpkı  Goethe’nin  dediği  gibi  “Bizi  sevdiğimiz  şeyler  
yoğurup  biçimlendirir.”.  Aşkın  en  sevdiğim  yönü  de  bu  belki.  Belki  de  sadece  
tek  bir  olay,  kişiliğinde  ve  yaşama  bakış  açında  yüz  seksen  derecelik  bir  dönüş  
yaratıyor.  
İnsanların  aşka  bu  kadar  bağlı  olmasının  sebebinin  aşkın  insanları  
değiştirme  gücüne  sahip  olduğundan  dolayı  olduğunu  düşünüyorum.  İnsanlar  
hayatlarında  bir  değişime  ihtiyaç  duydukları  için  aşkı  arıyorlar.  Umduklarıyla  
bulduklarının  aynı  olup  olmadığını  bilmiyorum.  Ya  da  bu  değişimin  her  zaman  
istedikleri  yönde  olup  olmadığı  hakkında  da  bir  fikrim  yok.  Mesela  bir  kişi  aşık  
olduğunda  büyük  bir  mutluluğu  yakalayabilir.  Ama  bir  başka  kişi  de  aşk  
yüzünden  yaşadığı  hayal  kırıklığı  ile  de  bunalıma  girebilir.  İyi  de  olsa  kötü  de  olsa;  insanların  karşılaştığı  bu  tecrübelerden  bir  şekilde  ilham  aldığını  
düşünüyorum.    
İnsanlar,  bu  kavramı  yarattıkları  eserlerine  yansıtmışlar,  hatta  çok  güzel  
yansıtmışlar.  Düşünsenize  aşk  acısı  olmasaydı  “Still  Loving  You”  gibi  bir  şarkı  
çıkabilir  miydi?  Çıkması  çok  iyi  bir  şey,  çünkü  şarkı  ayrılık  hakkında.  Şarkı  
yazarının  tüm  bu  duyguları  içine  atmaktansa  bu  duygularla  bir  sanat  eseri  
yaratması,  kendi  duygularını  çok  daha  iyi  bir  şekilde  değerlendirme  biçimi.  
Hatırlıyorum  da  geçen  yıl,  Sam  Smith  ödül  töreninde  şu  sözleri  söylemişti:  
“Kalbimi  kıran  adama  çok  teşekkür  ederim.  Çünkü  ona  yazdığım  şarkıyla  dört  
tane  Grammy  kazandım!”.  Bence  bu,  kişinin  kendisini  mahvetmeye  çalışan  bir  
duyguyu  içinden  atıp  onunla  üretken  olabileceğini  gösteren  güzel  bir  örnek.  Öte  
yandan  “Love  Will  Tear  Us  Apart”  şarkısını  yazıp  üstünden  bir  yıl  geçmeden  
intihar  eden  Ian  Curtis  de  var.  Olması  gereken  bu  mudur  ki?  Hani  aşk  pes  
etmemek  ve  zorluklara  karşı  göğüs  germek  demekti?  İnsanın  karşına  aşk  ne  
zorluk  koyarsa  koysun  pes  edilmemesi  gerektiğini  düşünüyorum.  Ve  bu  
zorluklardan  başka  güzellikleri  yaratan  insanlara  da  ayrı  saygı  duyuyorum,  
çünkü  onlar  aşkın  hep  bir  insana  iyi  bir  katkı  sağladığının  örneği  olmuşlardır.  
Paulo  Coelho  da  “Aşk,  evcilleştirilemeyen  bir  güçtür.  Onu  kontrol  etmek  
istediğimizde  bizi  yok  eder.  Onu  hapsetmek  istediğimizde  bizi  kölesi  haline  
getirir.  Onu  anlamak  istediğimizde  bizi  kayıp  ve  şaşkın  olarak  bırakır.”  (79)  
demiştir.  Bu  söz  de  aşkın  tehlikeli  doğasını  anlatmaya  yeterdir.  Bana  sorarsanız  
Coelho  bir  konuda  haklı  bir  konuda  haksız.  Haklı  olduğu  kısım  aşkın  kontrol  
edilemeyeceği.  Aşık  olup  olmamatı  seçemeyiz,  ancak  aşkı  yine  de  
yönlendirebiliriz  ve  aşkın  hayatımızı  pozitif  yönde  etkilemesini  sağlayabiliriz.  
  
  
KAYNAKÇA:  
  
•  Goethe,  Johann  Wolfgang  von.  http://www.goodreads.com/quotes/23105-­‐‑
we-­‐‑are-­‐‑shaped-­‐‑and-­‐‑fashioned-­‐‑by-­‐‑what-­‐‑we-­‐‑love.  Wind  and  Fly  LTD.  t.y.  Web.  6  
Aralık  2016.  
  
•  Coelho,  Paulo.  Zahir.  Can  Yayınları.  İstanbul:  2016.  
    
Pelin  Baysal    
1 
 
Dostluk 
Güvenli hissetmek ve güvende olmak için insanların ve ülkelerin neler yaptığı ve ne kadar 
para harcadıkları ortada. Savaş olacakmış gibi eğitim gören askerler, hırsız girmesin diye 
kurulan güvenlik sistemleri, silah sanayisine yatırılan paralar ve daha nice örnek var güvenli 
hissetme çabalarımız arasında. Ama gerçek şu ki güvenilir insanlar olmadan hiçbir harcama 
güven ortamını tam olarak oluşturamaz. Bize güvenilir hissettiren, zora düştüğümüzde 
tutunabileceğimizi bildiğimiz dostlarımız güvende olmamazı sağlayan önemli kişilerdir. 
İlkokul, lise ve üniversite hayatımız boyunca birçok insanlarla karşılaşırız. Bazılarıyla çok 
uzun süre temasta kalırız ve onları özel bir yere koyarız. Eğlenceli ve kafa dengi olmaları 
avantajdır ama güvenilir olmasalar hiçbir zaman dostumuz olmazlardı. Bu güven çeşitli 
olaylar aracılığıyla kazanılıyor. Zor zamanlarımız ve onların zor zamanları belirleyici oluyor 
güven seviyemizde. Bazen yanlış seçimler yapıp güvenilir olmayan insanlara dost deyip 
büyük hayal kırıklığına uğruyor insanlar. İyi dost seçmek kolay değil ama bulmanın yolları da 
var elbette. 
Dostlarımla çok güzel anılarımız olmuştur. Bazıları aklıma geldikçe hala kendimi tutamam ve 
gülmeye başlarım. YatIlı lisede 4 sene okumak bana çok güzel, komik anılar yaşattığı gibi 
bazı zor anlar ve buruk anılarda yaşattı. Şimdi düşünüyorum da otuz küsür arkadaşım oldu 
yurtta ama aralarında sadece birkaçı benim için çok farklı bir yerde. Zor anlarımda birilikte 
olduğum ve destek gördüğüm arkadaşlarım onlar. Gülünç ve eğlenceli anılarımız beni hala 
güldürüyor ama buruk anılarımda içten bir samimiyet ve o gün hissettiğim güven duygusunu 
hissediyorum içimde. Ben şanslıydım çok aramadan iyi dostlar buldum ama durum hep böyle 
olmuyor maalesef. Bazıları hep eğlenmek ister dostuyla ve işini ertelettirir veya engel olur 
ona. Evet eğlendirirler ama sonuç olarak işleri, dersleri geri bırakmış olur ve bir bakıma 
hayatı zorlaştırırlar. Bu arkadaşlar o işler veya derslerin sonucu başımız belaya girince hiç hoş 
anılmazlar ve kesinlikle tam anlamıyla dost kabul edilmezler. Yalancı insanlardan da iyi dost 2 
 
olmaz dememe gerek yok sanırım ama başkasına yalan söyleyen insanlara da güvenmek 
problem yaratabilir bunu bilmekte fayda var. Bazıları da eğlenirken ve gezerken hep 
yanımızda olurlar ama ne zaman onlara ihtiyaç duysak veya zor bir duruma düşsek ortadan 
kaybolurlar. Ararsınız ulaşamazsınız veya ulaşırsınız ama size bahane bulur. Bunlara iyi gün 
dostu denir ve bir noktadan sonra onlara güvenmek imkansız olur ve iyi günlerde de 
yanınızda istemezsiniz. Bencil ve geçimsiz insanlarla dost olmak da zordur çünkü bir yerden 
sonra tahammül edilemez hale gelirler ve tartışmalar ortaya çıkabilir. Her yönden mükemmel 
insan bulmak imkansız tabii ama bazı özellikler genel olarak insanda bulunmalıdır. Dürüstlük, 
yardımseverlik, hoşgörü gibi. İyi dostlar mükemmel olmayabilir ama güvenilir olmalıdır. 
Sonuç olarak hayatta güvenli hissetmenin en önemli yolu güvenilir insanlar tanımaktır yani 
güvenilir dostlar edinmektir. Dostluklar tecrübelerle güç kazanır veya kaybeder. Yukarıda 
bahsettiğimiz gibi iyi ve güvenilir dostlar bulmak için önce o özellikleri kendimizde 
bulundurmalıyız. Kendimiz iyi bir dost adayı olmadan iyi bir dost bulma gafletine düşersek 
hüsrana uğrarız. İyi dost ararken mükemmel insan ararsak da dostsuz kalırız. Hayatımıza 
sevinç, huzur ve güven eklemek istiyorsak iyi dostlar edinmeliyiz.  Kolay değil iyi dost 
bulmak ama kesinlikle imkansız da değil. Kendimiz iyi olup biraz tecrübe ve arama ile 
bulabiliriz iyi dostlar. Bunun sonucunda ne zaman dara düşsek elimizi uzatacak bir insan var 
güveniyle yaşarız. 
Ahmet Said Aydil / 21501535 
Dilara Yıldırım 
21503036 
                                                              Dikkat Ediyor Musunuz? 
 
  Şimdiye kadar canınızın en çok acıdığı hissettiğiniz an neydi hatırlıyor musunuz? Bu 
cümleyi okuduğunuzda aklınıza gelen ilk şey bu hayatta kaybetmekten en çok korktuğunuz 
şey. Belki onurunuz belki sevdiğiniz biri belki de para. Ama aklınıza gelen o “şey” hayatınızı en 
çok  şekillendiren  olgu.  Son  zamanlarda  ortalarda  dolanan  bir  söz  var  eminim  ki 
duymuşsunuzdur: ”Hayat mutlu anların toplamıdır.” Ben buna şiddetle karşı çıkıyorum çünkü 
hayatımızı, karakterimizi ve davranışlarımızı yaşadığımız mutluluklar değil hayatta karşımıza 
çıkan zorluklar ve çektiğimiz acılar belirler. Canınızın çok yandığı o ana geri dönün lütfen ve 
düşünün o zamanki sizle şimdiki arasında belirgin bir fark var mı? 
  Muhtemelen birçoğunuzun cevabı evet olacaktır. Birçoğumuzun buna evet demesinin 
sebebi aslında bilinçaltımız. Yaşadığımız o hezeyanın etkisiyle kendimizi korumak için yeni 
davranışlar geliştiriyoruz. Kimimiz içine kapanıyor kimimiz yeni hobiler ediniyoruz. Sırf o 
etkiden kurtulabilmek için. Lakin aslına bakarsanız işin en kolay kısmı da atlatmaya çalışmak 
çünkü kabullenmek atlatmaktan daha zor ve daha çok zaman alıyor. Nedense olumsuz şeylerle 
yüzleşmek konusunda iyi değiliz. Kaçabildiğimiz kadar kaçıyoruz. Sanırım her birimizde bu süre 
değişkenlik gösteriyor. Fakat ortada genel bir gerçeklik var ki acıyla barışmak konusunda 
insanlar olarak iyi değiliz. 
  İnkar, kızgınlık, pazarlık, depresyon ve en sonunda kabulleniş. Tüm bu sürecin son 
bulduğu yer olan kabulleniş aşamasında insan başka bir duyguyla tanışıyor: pişmanlık. Özellikle 
sevdiğiniz  bir  insanın  kaybının  ardından  sarsılıp  hayata  çok  farklı  yerlerden  bakmaya 
başlıyorsunuz.  Kendinizi  koca  bir  hortumun  orasında  kalmış  bir  ağaç  gibi  güçsüz 
hissediyorsunuz çünkü o an yetişkin olmanın insana verdiği “istersem her şeyi yaparım” 
hissinin kaybolduğu an. Özgüvenin yerini pişmanlık alınca bir düşünce seli karşılıyor sizi ve 
düşündüğünüz tek şey o insanla beraber geçirdiğiniz anlar ve keşkeler. Keşke ona daha fazla 
vakit ayırsaydım diye başlayan ve uzayıp giden bir listeyle baş başa kalıyorsunuz bu aşamada. 
Sanırım sevdiğimiz o insandan ne zaman ayrılacağımızı tam olarak biliyor olsak ve en iyi şekilde 
değerlendirmek için her şeyi yapsak bile birlikte geçirdiğimiz her an yine de az gelir. Hayatınızın 
en zor anı sevdiğiniz bir kişiyi kaybetmiş olmak olmayabilir. İşinizi kaybetmiş olabilirsiniz ve ya 
yıllarca hayalini kurduğunuz okulu kazanamamış olabilirsiniz. Önemli olan o yaşadığınız acının 
sebebi değil, canınızın yanmış olması. Çünkü sebebi fark etmeksizin bu acıların ardından insan 
genelde neden tüm bunlar henüz yaşanmamışken daha dikkatli olmadığını sorguluyor. 
  Hayatı gelişi güzel yaşamak ortalama yaşam süresi yetmiş altı yıl olan bir canlı için fazla 
cüretkar. Dikkat etmediğimiz her an hayatı biraz daha kaçırıyoruz. Renkler, sesler, kokular, 
anılar her biri koşar adım kaçıyor bizden. Bu yaşamdan elimizde kalacak tek şey biriktirdiğimiz 
anılar  olacak.  Lakin  biz  her  gün  geleceğimiz  için  çabalarken  bugünü,  yaşamı  kaçırıyoruz 
ellerimizden. Ve uğruna yıllarca çalıştığımız o ideal gelecek ise hiçbir zaman gelmiyor çünkü biz 
o  hayatı  kafamızda  kurgulamaktan  fırsat  bulup  yaşayamıyoruz.  İşte  tam  da  burada  acı 
duygunun bize kattığı bir güzellik var. O da farkına varmak. 
  Hayatın, yapılan hataların, boşa geçen zamanın farkına varıyoruz. Tıpkı Demolition 
filmindeki karısının ölümüyle baş etmeye çalışan Davis Mitchell gibi etrafımızdaki her şeye  
 
daha dikkatli bakmamız gerektiğini fark ediyoruz. İnanıyorum ki eğer bizde etrafımıza daha 
dikkatli bakmaya başlarsak hayatı gerçekten yaşamaya başlarız. Yaşadığımız acıdan çok şey 
öğrenebiliriz işte bu yüzden hayatın mutlu anlardan ibaret olduğuna inanmıyorum. Çünkü 
acılar insanlara silkelenip kendilerine gelmeleri için eşsiz bir fırsat veriyor. Acının insanı sarsan 
bir etkisi var. Uyuşmayı düşünürken birden farkındalığınız inanılmaz derecede artıyor ve daha 
önce hiç fark etmediğiniz şeyleri fark etmeye başlıyorsunuz. Her şeye daha dikkatli bakmaya 
başlıyorsunuz çünkü biliyorsunuz ki yarın hiç olmayabilir. O yüzden dikkat etmeliyiz. Doğan 
güneşe, kuş seslerine, baharla gelen o güzel çiçeklerin kokusuna, içtiğimiz kahvenin tadına ve 
en çok da etrafımızdaki insanlara dikkatimizi vermeliyiz. 
 
Kaynakça 
Demolition. Yön. Jean-Marc Vallée. Haz. Bryan Sipe. 14 Nisan 2016. 
 
 
   
 
   
Sokaktaki Yaşantılar 
 
Orwell'in işini bırakarak Londra da kötü koşullar altında ve bazen de evsizlerle 
yaşamasını konu edinen bir kitap. Anladığım kadarıyla insanları gerçekten anlamak için 
onlarla yaşayıp aynı hayatı deneyimlemeye çalışmış. Gün doğarken 
sadece uyumak 
için başını koyacak bir yastığı ve üstüne çekecek bir battaniyesi olsa dahi yüzünüze bir 
gülümsemenin gelip oturmasına sağlayacak bir kitap yazmış Orwell. Kokuşmuş otel 
mutfaklarında bulaşık yıkarken doğru düzgün uyuyamayacağını bile bile eve
 
gitmenin hayalini kurmak, elde kalan son işe yarar kıyafeti de rehinciye satıp 
çaresizliği daha da hissetmek Orwell'in başına gelenlerden. Her gün yağlı ekmekle 
beslenmekten ağızda kalan kötü tat, odanın duvarında gezen tahta kuruları 
eşliğinde bir sonraki kirasını nasıl ödeyeceğinizi bilmediğiniz oda da uykuya dalmak 
aslında kitapta aklımda kalan birkaç şeyden sadece birkaçı.Berduş olduğunu bir 
türlü kabul edemeyen İnsanlar, yoksul bakımevleri arasında geçip giden ömürler, 
başı yerde dolaşan evi olmayan insanlar, gelecek 
yerde sigara bulabilmek için hep 
hakkında en ufak bir hayali veya ümidi olmadan yaşayan, daha doğrusu o gün de 
ayakta kalmayı başarabilen insanlarla dolu bir roman. Evsiz insanların yaşantısını 
ve psikolojisini merak edenler için gerçek bir kaynak. Benim ilgimi çeken bir çok 
nokta oldu kitapta ama en ilginçleri berduşlar sanırım. İyiliğe iyilikle karşılık veren 
insanlar değiller. Türkiye de pek karşılaşmadığımız bir şey bu sanırım. Bu insanlar 
onlara herhangi bir biçimde yardım eden insanla
ra minnet duymuyorlar hatta 
sinirlenip nefret ediyorlar. Sanırım burada biraz kıskançlık devreye giriyor. ''Senin 
sahip oldukların benim olmalıydı veya eskiden bende senin gibiydim'' gibi bir 
düşüncede olabilirler bana göre.Tabi berduşların açısından bakınca haksızlar mı 
emin olamıyorum çünkü bana karşı sahte ve gereksiz biçimde şefkat gösteren biri 
olsa benimde hoşuma gitmez ve sinirlenirdim sanırım. Teşekkür beklemeden ve 
sahte gülümsemeler olmadan yapılan yardımlar daha gerçekçi gözüküyor. Bence 
iyi örnek ismini belirterek para bağışlamak, ismini açıkça belirten insanlarla 
buna en 
sokakta abartı biçimde berduşlara ilgi gösteren ve teşekkür bekleyerek iyilik yapan 
kişiler aynı yapıdaki insanlar. Aslında Bilkent'e ki ilk yılımda tam olarak berduş 
aşağı yukarı ona benzer bir yaşantısı olan biriyle tanışmıştım. Bilkent'e 
olmasa da 
kapsamlı burslu olarak girmişti derslere pek girmiyor onun yerine sokakta yatarak, 
otostop çekerek ülkeyi geziyordu parçalar halinde. Gerçekten değişik ve anlaşılmaz 
bir yaşantı bana göre. Hippileri sevmediğim gibi bu tarz bir şey de garip geliyor. 
 
Okulda yurdunda kalmak ve dersleriyle ilgilemek varken sokakta yatarak bir ülkeyi 
gezmeye çalışmak ne derece mantıklı ki. Yaşadığın yeri ve hatta farklı ülkeleri 
ama yapılış biçimi de dikkate alınmalı. Küçük bir 
gezmek bana göre çok önemli 
öğrenci bütçesiyle de yurtta kalarak veya ''work and travel'' gibi bir seçenekle de 
gezilebilir. Bu yaşantı biçimi daha sonrasında hazırlığı geçememesine okulu 
bırakmasına neden olmuştu. En son öğrendiğim bir yerde çalışıp hayatını idame 
ettirmeye çalışıyormuş. Aslında tam da kitapta bahsedildiği gibi gün içinde sadece 
5 saat uyuyacağı evine(eğer varsa) gitmek için çabaladığı insanı tüketen bir 
4-
yaşantı. Sanırım ülkeden ülkeye değişmeyen tek şey sokakta iy
i ve ya kötü bir sürü 
hikayesi olan bir sürü insan var kimisi belki orada olmayı hakketti belki bazısı da 
üzücü nedenlerden sokaklarda yaşamak zorunda kaldı ama her halükarda onlarda 
bizim gibi insanlar. Bana göre kibarca yardım etmekte ve hikayelerini din
lemekte 
hiçbir sakınca yok belki tam tersine bu onlar içinde iyi olabilir. Ama bahsettiğim 
kişiler bizim ülkemizdeki gibi dilenciler değil tabiiki onlar daha çok sokaktan geçen insanları sömürmeye çalışıyorlar. Evsizler veya berduşlar her ne dersek diyelim
 
parasızlığın dibine vurmuş kişiler. 
Ezgi Nur ARI 
                                           İKİ YALNIZ, BİRLİKTE YAPAYALNIZ 
Yalnızlık, insanın hayatında en az bir kere tecrübe ettiği bir olgu. Bazen içimizde, bazen ise 
dışımızda. Kimi zaman tercih ediyoruz onu. Kimi zamansa, bizi ondan başka tercih eden 
olmadığı için yalnız kalıyoruz. Yine de yalnızlığın aslında ne olduğu, ne anlam ifade ettiği 
üzerine pek düşünmüyoruz. Sanki orada değilmiş gibi yapıyoruz. Yokmuş gibi davranıyoruz. 
Sanki böyle yapmamız, onu gerçekten yok edecekmiş gibi... Ne kadar da safız aslında! 
Gözünü kapatınca gerçek ortadan kaybolacak zanneden küçük çocuklar kadar hem de. 
Oysa yalnızlığın bir yere gittiği yok. Hep orada. Hep bizimle. Yatağın altındaki sinsi ve 
korkunç canavarın ta kendisi, yalnızlık. Peki yalnızlık aslında ne? Gündüz vakti çöken 
karanlık mı, zamansız gelen bir misafir mi? Sevildikçe giden, reddettikçe geri dönen vefasız 
bir sevgili mi? Zor sorular...Biliyorum. Hem sorması, hem de cevaplaması zor. Ama belli ki 
Caroline Kepnes'in bu soruları cevaplayacak cesareti varmış. Sen adlı kitabında dökmüş 
ortaya bütün cevapları.  
Kitap bitince anladım ki yalnızlık, insanın kendisini anlayacak kimsesi olmamasıymış. Bir 
dolu insanın ortasında, kalabalıklar içinde bir başına kalmasıymış. Çünkü aslında yalnızlık 
neymiş biliyor musunuz? Yalnızlık, kişinin hayatının anlamını aramak için çıktığı bu 
yolculukta yanında ona eşlik edecek kimsesinin olmamasıymış. Kulağa çok acımasız 
geldiğinin farkındayım ama gerçek bu. Gerçek, yalnız kalmanın, yalnız olmakla aynı şey 
olmadığı. Kendinizi anlattığınızda anlayacak birileri olmadığını bilmek yalnızlık. Pek menem 
bir şey değil yani.  
Bazıları yalnızlığın tercih edilebilecek bir şey olduğunu söylüyor. İstediği için yalnız kalanlar 
varmış güya. Palavra bu bence. Kimse isteyerek yalnız kalmaz. Doğru; etrafına duvar örenler, 
kendini kalelerin ardına kapatanlar var. Kendisini erişilmez kapıların ardına saklayanlar var. 
Ama hiç kimse yalnız kalmak, kendini izole etmek için örmez o duvarları. O duvarları aşacak 
cesareti olan birileri var mı diye görmek için örer. Yalnızlık tercih falan değildir yani. 
Yalnızlık bazen kader, bazen de kaçınılmazdır. 
Kimileri için kaderdir çünkü öyle bir zihniyet, öyle bir karakterle doğar ki o kişiler, onları 
anlayacak insan sayısı yok denecek kadar azdır. Milyarlarca insanın bulunduğu bu dünyada da 
onları anlayabilecek olan o tek tük insanları da bulamazlar. Kaderi yalnızlıktır bunların 
anlayacağınız. Bir de yalnız kalması kaçınılmaz olanlar vardır. Onlar için yalnız olmak kader 
değil de zorunluluktur. Anlatamazlar kendilerini. Sırları vardır. Derin ve karanlık sırlar... 
Paylaşamazlar kimseyle. Korkarlar. Sevilmemekten, istenmemekten, beğenilmemekten 
korkarlar. Anlaşılmamak, yargılanmak ve dışlanmak, onların canavarlarıdır.  
Canavarlara olan korkuları, onların kaçınılmaz olarak yalnız kalmalarına sebep olur. İsteseler 
de alamazlar kimseyi hayatlarına. Suratlarında hep bir maske, hep bir yalan gülücük vardır 
onların. Ne yapsalar, ne etseler olmaz. Sonunda kendilerini karanlığın içine sinmiş, tek 
başlarına ağlarken bulurlar. Birisi de beni anlasın derler. Sadece anlasın. Sevmesin, kıskanmasın ama yargılamasın da. Sadece anlasın. Ama sırlarla dolu ruhlarını kimseye 
açamadıkları için bu sadece hayal olarak kalır onlar için.  
Ne acı değil mi? Yalnız kalmaya mahkum olmak yani... Bir hücreye kapatılmak gibi... 
Kimsede anahtarı olmayan bir hücrede sonsuzluğa mahkum olmak... Çok zor ve çok acı. En 
kötüsü de bununla bir ömür yaşamak zorunda olduğunuzu bilmek. Hiç bitmeyecek gibi 
görünen bir hayatı, yalnızlıkla birlikte üstünüzde taşımak. Dilerim kimse bununla sınanmaz. 
Sevmek ve sevilmek varken, bu yükü taşımak zorunda kalmaz insanlar. Hayatı yaşanmaz 
kılıyor bu yük çünkü ve hayat, yaşamak istemediğinizde çekilmiyor. 
Kaynakça 
Kepnes, Caroline. Sen. Epsilon Yayınları, İstanbul: 2016. 
HAYAT HİÇ ADİL OLMAZ DA İNSAN MUTLU OLAMAZ MI? 
   Bir günde bitirdim Yekta Kopan’ın Aile Çay Bahçesi’ni. Uzun bir kitap değil zaten; yüz kırk iki sayfa. 
Hani biriyle oturursunuz, hatta hiç tanımadığınız biriyle, size tek oturuşta bütün hikâyesini anlatır ya… 
Bu kitap da bana biraz öyle geldi. Anlatılmak istenen fazla dolandırılmamış. Yazar anlattı, ben 
dinledim sanki. Dil de yalın. Kitabı ana karakterden dinliyoruz: Müzeyyen. Bana her zaman erkek bir 
yazarın ana karakteri, hatta hikâyeyi anlatan karakteri, dişi seçmesi ilginç gelmiştir. Bunu seviyorum 
da galiba. Bir erkeğin kaleminde, bir kadının kendini anlatması… Murathan Mungan’ın ustalığıdır bu 
aslında. Neyse yazarımız Yekta Kopan, ona ihanet etmiş gibi olmayayım şimdi. 
   Ana karakterimiz Müzeyyen. Onun hayat hikâyesini içeriyor kitap. Tabii objektif değil. Müzeyyen’in 
perspektifinden bakıyoruz. Müzeyyen, mükemmel bir kız çocuğuyken (kendince), altı yaşındayken bir 
kardeşi olacağını öğrenir ve hayatı alt üst olur. Kardeşi olsun istemez. Bir de kız. Onu hep kendine 
rakip görür içten içe. Aslında bu herkeste vardır. Yani kimileri belli bir yaşa kadar, kimileri hayatı 
boyunca kardeşlerini rakip olarak görürler. Hele ki hemcinsse... Peki, gerçekten hayattaki en büyük 
rakiplerimiz kardeşlerimiz midir? Bir bakıma çok da yanlış bir söylem değil bu. Sonuçta hayatta sahip 
olduğumuz ilk şeyler ebeveynlerimiz. Ve kardeş dediğimiz kişilerle onları paylaşıyoruz. Ne kadar 
sevsek de kardeşlerimizi, bilinçaltında bir yarış olur mutlaka. Küçük çocuklarda gayet açık bir şekilde 
görülür zaten bu yarış. İşte kitapta da, kardeşinin doğmasıyla Müzeyyen’in hayatı kötüleşmeye başlar. 
Yani Müzeyyen hayatında ters giden her şeyden kardeşini sorumlu tutar. En başta da annesinin 
ölümü için. Annesi doğumda ölmez, daha farklı bir ölüm bu ama küçük Müzeyyen’in yarattığı 
dünyasında bu ölümün sebebi kardeşidir. Ben burada, insanların her şeyi bir nedene bağlama 
çabasını gördüm. Çünkü eğer Müzeyyen annesinin ölümünün nedenini çözemeseydi içi rahat 
etmeyecekti. Ve en kolay yoldan, zaten sevmediği kardeşini günah keçisi yaptı. Çok severiz birilerini 
suçlamayı, onları günaha boğmayı. Sanki günahı başkasına yükleyince biz hafifleriz.  
   Müzeyyen’in bir de babası var. O da iki numaralı günahkâr. Karısına ve çocuklarına gün yüzü 
göstermeyen; ne doğru düzgün kocalık ne de babalık yapabilen bir adam… Müzeyyen babasını da hiç 
sevmez. Kendi dediğine göre, Müzeyyen insanları sevmez. Zaten en yakınındakileri sevmezsen, biraz 
uzağındakini nasıl seversin? Anneleri ölünce, bu iki kardeşe, hatta babalarına da babaanne Fatma 
bakar. Müzeyyen, babaannesini sevse de, babasına, yani Fatma’nın oğluna olan şefkatini hep suçlar. 
Çünkü annesi öldükten sonra babası birçok kadın getirmiştir annesinin yerine ki zaten annesi 
ölmeden önce, annesini birçok kez aldatmış. İşte böyle bir babayı sevmez Müzeyyen. Babaannesi, 
babasını sokağa atamadığı için kızar falan filan. Peki, ne kadar haklı Müzeyyen? Bütün bir hayat, 
sürekli insanları suçlayarak geçer mi? Böyle bir aile içince büyüyünce, Müzeyyen, hayatına giren tüm 
insanlardan medet umar hale gelir. Onlara gereksiz anlamlar yükler. Mesela bakkalın karısı vefat 
edince, sanki tüm dünyası yıkılır. Hâlbuki Müzeyyen insanları sevmediğini iddia etmişti. Benim 
kitaptan anladığım ki bu bir bölümde sıkça geçiyor: Müzeyyen en çok kendiyle yüzleşmekten 
korkuyor. Aslında insanları seviyor, ama sevmediğini söylüyor. Kardeşini seviyor ama suçlayacak bir 
günahkâra ihtiyacı var hayatında. Babası için bir şey söyleyemeyeceğim, o konuda haklı gibi. 
   Müzeyyen adını sevmez, anlamını kendine yakıştırmaz. Birlikte olduğu erkeklerle uyuyamaz. İyi 
resim yapar, ama hiçbir zaman bir ressam olamamıştır. Kardeşiyle kıyaslar hep kendini; kardeşi daha 
güzeldir, daha alımlıdır. Kardeşinin güler yüzlü olmasını bile çekemez. Cesur insanlara hayrandır; 
çünkü yapmak istediklerini yapamaz, söylemek istediklerini söyleyemez. Müzeyyen kendinde hep eksileri görür. Bu yüzden hayatı da eksilerle doludur. Dolduramadığı boşluklar yaratır kendine. Bence 
insan kendi yaratır hayatındaki boşlukları. Kimsenin boşluğu değildir onlar. Kendi boşluklarımızdır.  
   Hayatı kendi kafamızda yarattığımız şekilde yaşadığımıza inanıyorum. Evet, her zaman beklediğimizi 
bulamıyoruz ama beklentilerimizi değiştirmek de bizim ellerimizde. Söyleyeceğim şu ki; Müzeyyen 
kendi kendini mutsuz etmiş bir kadın. İsteseydi daha mutlu bir hayat yaşayabilirdi. Ama o kolay olanı 
seçip başkalarının onun hayatını mahvettiğini düşünerek yaşadı. Gerçi kitabın sonlarına doğru biraz 
girdiği atmosferden çıkar gibi oluyor ama yine de bir sonuca bağlanmıyor. Ben kadere inanmıyorum. 
Hayatımızda bin bir türlü olumsuzluk yok değil. Fakat yine de, hayata ne verirsek onu aldığımızı 
düşünüyorum. Bence herkes kendi yaşam öyküsünün birer mimarı.  
 
             
MAVİNİN İÇİNDE PEMBE 
 
 
İçimizde yaşattığımız  -bizi biz yapan duygularımız-  hislerimiz, isteklerimiz ve en önemlisi 
de arzularımız acaba sahip olduğumuz bedenlerde hayata gelmek ister miydi? Nasıl bilebilirlerdi ki 
dış görünüşümüzle uyuşmadıkları için onları baskılayacağımızı,  göz ardı edip kimse anlamasın diye 
iç dünyamızın en derinlerinde bir yerlere gömeceğimizi. Eminim, onlar da yanlış bedenlerde hayat 
bulmak istemediler. İster miydi her hücremize işleyen arzularımız ömrümüz boyunca bir 
mücadelenin parçası olmayı, yıpranmayı ve ortaya çıkabilecekleri anı beklemeyi ya da içimizdeki 
çelik kapıları aşamayıp vücudumuzla birlikte sonsuza dek toprağın altında kalmayı? Einar 
Wegener’in (Lili Elbe’nin)  içindeki kadını dışa vurana kadar tam olarak yaptığı da buydu ancak 
onun içindeki arzular dışarı çıkmayı başarmıştı ve çelik kapısının kilidi giydiği kadın elbisesiydi 
kanımca.  Einar geç olsa da başarmıştı.  Bu yüzden onun hayatı herkese ışık olan bir başarı 
hikayesiydi. Danimarkalı Kız filmini izlerken en çok dikkatimi çeken şey aslında hepimizin Einar 
Wegener’e çok benzediğiydi ve filmde “bugünü” bulabilmemdi. Bu yaşantının üstünden seksen beş 
yıl geçmiş olsa bile film bazı şeylerin hiç değişmediğini bütün çıplaklığıyla gözlerimin önüne serdi. 
 
 
 
Einar’a nasıl mı benziyoruz, anlatayım. Bizler değil miyiz kendi istediğimiz gibi değil de 
başkalarının istediği gibi yaşayanlar. Daha anne karnında bir cenin iken kadın ve erkek arasındaki tek 
fark olan bir organımızdan dolayı ne renk giyeceğimiz veya odamızın ne renk olacağı gibi birçok şey 
çoktan seçiliyor. Erkeksen her şeyin mavisinden, kız isen bizim için pembeden başka bir renk 
yokmuş gibi adeta. Büyüyüp de erkek “adam” pembeyi sevince türlü türlü hakaretlere ve hatta cinsel 
istismarlara maruz kaldı, peki ama pembe de mavi gibi bir renk değil miydi? Yo hayır elbette değildi, 
çünkü bizim için renklerin bile cinsiyeti vardı!  
Doğduğumuz andan itibaren kurallarını başkalarının yazdığı bir dünyaya adım atmış 
oluyoruz. Kimse sormadı ki bizim dünyamız nasıl! Kimse umursamadı ki biz ne istiyoruz. Onlar dışarıdan pembe ya da mavi olmasıyla ilgilendiler, başka ne olabilirdi ki zaten…  Kimse anlamadı ki 
kimimiz mavi giyip içinde bir pembe barındırıyor.  
Aman erkeklerle oynama, aman onlarla arkadaşlık etme, aman kızlardan uzak dur diye 
tembihlendi bize hep. Karşı cinsle bütün bağlantıları kesip içimizde zaten var olan eşcinselliği iyice 
ortaya çıkardılar. Peki ya içimizdeki kuşu kafesinden çıkarıp özgür bıraktığımızda ne oldu? Ne mi 
oldu, ben anlatayım. Başkalarının hoşuna gitmedi, hor gördüler, dışladılar, ötekileştirdiler ve 
yaşatmadılar. Evet, yaşatmadılar! Tecavüz ettiler, öldürdüler, yaktılar, gömdüler… Bir can, bir yaşam 
bu kadar ucuzlaşmıştı. Niye? Çünkü eşcinseldi, o pembe olan eski bir maviydi! Halbuki farklı olmak 
bizim seçimimiz değildi, bir yönelimdi;  anlamadılar, anlatamadık… 
Ayrıca daha sonrasında da yine bizler değil miyiz başkalarına güzel ve kadınsı görünmek için 
topuklu ayakkabı giyip acı çekenler, okullarda bile erkek çocuğuna benzemeyelim diye etek 
giydirilenler ya da kız gibi olmasın diye saçı kestirilen erkekler? Ailemiz onaylamaz diye sevdiğimizi 
kalbimize gömüp orada sessizce onu büyütmedik mi, sonra da sırf onlar istedi diye tanımadığımız 
adamla bir ömrü paylaşmadık mı? “Paylaşmak” pek iyimser oldu sanki biz ona “ömrü ziyan etmek” 
diyelim, sırf “onlar” istedi diye… Belki de Einar’ın evliliği de böyleydi, belki sadece başkalarının 
ağzını kapamak içindi. 
Her şeye rağmen Einar çok güçlüydü, belli ki çok savaşmıştı içinde yaşayan kadını (Lili’yi) 
öldürmek için ta ki Lili onun bedenini de işgal edene kadar. Tek bir hakikat var ki, Einar olmak 
istediği bedende ebediyete kavuştu. Einar bir umut oldu diğerleri için, onun gibiler için, gelecek için, 
bugün için. Ve… Hep hayallerini süsleyen bedende -bir kadın olarak- sonsuzluğa uzandı.  
 
Kaynakça: 
Hooper, Tom. Danimarkalı Kız. 2016 
Gürsoy, Tolga. “Sinemajor”. Eddie Redmayne'ın Oscar'a Koştuğu Film: The Danish Girl. 
Hürriyet. 23 Şubat 2016. Web. 30 Eylül 2016. 
 
 
 
 
                  Selin Güngör 
Ege Tezerişener 
21401450 
Başak Berna Cordan 
Turk 101-16 
21.11.2014 
 
Ödev 5-2 
             
Yapacak Bir Şey Var 
 
“Godot’yu beklemek” dilimize yerleşen, sıkça duyduğumuz bir söz. İlk kez 
lise yıllarında duyduğum bu sözün kaynağını araştırdığımda İrlandalı yazar Samuel 
Beckett’in  Godot’yu  Beklerken  adlı  tiyatro  oyunuyla  ilişkili  olduğunu  öğrendim. 
Oyunu  izlemek  için  Ankara’daki  tiyatroların  repertuvarlarını  araştırdım  fakat 
hiçbirinde oyunun oynandığına rastlamadım. Sonuçta merakımı gidermek için oyun 
metnini okumaya karar verdim.   
Godot’yu  Beklerken,  Samuel  Beckett’in  en  bilinen  eseridir.  İlk  olarak 
Fransızca yazılmış ve Paris’te sahnelenmiş olan oyun, sonrasında diğer dillere de 
çevrilip  başka  ülkelerde  de  oynanmış.  Oyunun  çok  ses  getirmesinde  türü  etkili 
olmuştur. Absürt tiyatro (uyumsuz, saçma tiyatro türü) olarak nitelenen, alışılmamış 
biçime  sahip  olan  bir  tiyatro  eseri  Godot’yu Beklerken.  Türünden  dolayı  eserde 
belirgin bir olaya yer verilmemiş, oyun fazla aksiyon içermiyor. Olay örgüsü ön 
planda olmadığı için uzam ve zaman kavramları da pek net bir şekilde belirtilmiyor. 
Eser, varoluş felsefesi ve bu konudaki düşünceler üzerine kurulmuş.  
  Oyunda, hayatları bekleyiş içinde geçip giden iki dost vardır: Vladimir ve 
Estragon.  Bu  iki  figür,  karakter  özellikleri  bakımından  zıt  düşüyorlar.  Estragon 
maddiyatçı  ve  cahil  bir  figürdür.  Fiziksel  olaylar  ve  özellikler  onun  için  daha 
önemlidir. Onun için insanın güdüsel yanının simgesi diyebiliriz. Vladimir ise bilge, 
düşünen bir figür olarak sergilenmekte. Manevi değerler onun için daha önemli. İnsan 
onuruna değer veriyor, soyut bir şekilde düşünüyor. Vladimir ile Estragon arasında 
geçen  şu  diyalog  bu  belirlememin  en  tipik  örneğidir:  “Estragon:  Bir  onluk  bile 
makbule geçer./ Vladimir: Dilenci değiliz biz.”(s. 49) Bu iki dost, oyunda “Godot” 
adında  birini  bekliyorlar,  bekleyerek  geçiriyorlar  hayatlarını.  Bu  sırada  ne 
birbirlerinden kopabiliyorlar ne de beklemekten vazgeçebiliyorlar. Oyunda sergilenen 
bu bekleyiş sıkıcı, boş ve amaçsızcadır. 
Vladimir ve Estragon’un Godot’yu beklemesi gibi insan da hayatı boyunca 
hep  bir  bekleyiş  içindedir.  Hayatın  vazgeçilemez  bir  parçasıdır  beklemek.  Önce 
dünyaya gelmek için bekleriz, sonrasında ömrümüz bir şeyleri beklemek ile geçer. 
Her insan için beklenen şey farklı olsa da bekleme eylemi ortaktır. Kimi insan iyi 
hayat koşullarına sahip olmayı, kimi hayatının aşkını bulmayı, kimi de torunlarını 
kucağına almayı hayal eder ve bekler. Yaşadığımız hayatla aramızdaki bağı oluşturan Tezerişener, 2 
bu  bekleyişlerin  her  biri  bizim  amacımız,  gerçekleştirmeyi  istediğimiz 
hayallerimizdir.  
  Samuel  Beckett’in  oyunu  da  bekleyiş  kavramı  üzerine  kurulu.  Oyundaki 
Godot, hayattaki beklentileri simgeliyor. Eserde iki figür kendi Godot’larını bir şey 
yapmadan  edilgen  şekilde  bekliyorlar.  Biz  de  bazen  aynısını  yapıyoruz  aslında. 
Hayattan  çok  şey  bekliyoruz,  hem  de  çaba  göstermeden,  yorulmadan,  hiçbir  şey 
vermeden. Fakat yapılması gereken “Godot”u oturduğumuz yerden beklemek değil, 
onun için çalışıp emek sarf etmektir. Hiçbir şey birden ayağımıza gelmez ya da 
beklenmedik bir şekilde gerçekleşmez. Bir şey yapmadan beklemek, sahip olduğumuz 
hayatı boşa geçirmek, elimizde olan zamanı kötüye kullanmaktır. Hayatı ertelemektir 
aslında boş boş beklemek. Kendimizi kandırmak, kendimize yalan söylemektir. İnsan, 
hedefi doğrultusunda kendini geliştirmediği takdirde tekrara düşer. Yaşadığı hayat 
tekdüzeleşir, sürekli fakat farkında olmadan aynı bekleyişi yaşar durur. Amaçsızlığı 
seçen, bir süre sonra kendini unutur, benliğini kaybeder. Bir başka deyişle tükenmeyi 
bekler. 
  Bitmek bilmeyen bekleyişte insan hiç mi bir şey yapamaz? Yapabilir tabii ki. 
Bu  bekleyiş  sürecinde  takınacağı  tutum  geleceğini  belirler  insanın.  Ya  kolaya 
kaçacak, ben böyle rahatım, ne olacaksa zaten olur deyip kendi köşesine çekilecek ya 
da çağına ve kendine yaraşır bir “Godot” belirleyip onun doğrultusunda çalışacak. 
Engeller ve zorluklarla karşılaşılsa da yapılması gereken de budur. Madem yaşıyoruz, 
bir  amaç  için  yaşamalıyız.  Kendimize  hedefler  koyup  onlara  ulaşmak  için  çaba 
göstermeliyiz.  Amacımıza  bizim  gitmemiz  gerekir,  onun  bize  gelmesini 
beklememeliyiz.  Vladimir’in  de  dediği  gibi  “Burada  vaktimizi  ziyan  etmeyelim. 
Fırsat çıkmışken bir şeyler yapalım!” (s. 103) Sahip olunan amaç, insanı insan yapar. 
Yaşama tutunmak ve devam etmek için bir sebep sunar. 
 
KAYNAKÇA 
Beckett, Samuel. (2010). Godot’yu Beklerken. İstanbul: Kabalcı Yayınevi 
http://www.gazetebilkent.com/2012/06/13/sonu-gelmeyen-bekleyis-godotyu-
beklerken/  
http://www.alternatifkultur.org/2012/08/godotyu-beklerken.html 
 
 
HER CAN KUTSALDIR 
Her tarafımız kötülük dolu artık. Cinayetler, tecavüzler, bombalı saldırılar, tacizler... 
Çoğumuz alıştı belki de bunlara. Çünkü kendileri yaşamıyorlar bu olayları. Televizyondan 
görüyor ya da radyodan duyuyorlar. Her gün aynı tarz farklı olaylar duyunca da alışkanlık 
yapıyor tabii(!). Herhangi bir tepki göstermiyorlar artık. Eğer vicdanları varsa belki sadece on 
dakika kadar üzülüyorlar ya da küfrediyorlar yapanlara ve yaptıranlara. Ancak on dakikadan 
sonra bir şey kalmıyor kimsenin aklında. Herkesin ağzında aynı laf almış başını gidiyor: “Hayat 
devam ediyor”. 
Peki, bu hayat kime devam ediyor? Herhangi bir olayda hayatını kaybedenler için bu laf 
hiçbir anlam ifade etmiyor. Aileleri ve arkadaşları için de pek bir anlamı yok artık hayatın. En 
azından bir süre onlara da devam etmiyor hayat. Peki, tecavüze, tacize, psikolojik şiddete uğramış 
insanlar için devam ediyor mu? Ya da cinayete şahit olmuş biri için? Onlar için de devam ettiğini 
sanmıyorum. Hayatlarının geri kalan kısmını o olayların bıraktığı yaraları iyileştirmeye çalışarak 
geçirecekler. Psikolojik destek alacaklar. Bazı şeyleri o olayla bağdaştıracak veya herhangi bir 
suçları olmadığı halde sorunu kendilerinde arayacaklar. Bu durumda hayat yine onlara devam 
etmeyecek. Bizler de yine sessiz kalmaya devam edeceğiz. Ne herhangi birini sorumlu tutacağız 
ne de bu durumu değiştirmek için bir şeyler yapacağız. O olayları yaşamış insanları anlamaya 
çalışıp, empati kurup, hayata bakış açımızda bir değişikliğe de gitmeyeceğiz büyük ihtimalle. 
Arkadaşlarımızla birlikte otururken bu olayların sebebini konuşacağız belki. Yine “eğitimsizlik, 
cahillik, nefsine hakim olamama” sonucunu çıkaracağız. Ertesi gün yine her şey kaldığı yerden 
devam edecek. 
Bu durumu nasıl yok edebiliriz ya da en azından azaltabiliriz diye sorguluyorum Dexter’ın herhangi bir bölümünü seyrettiğimde. Geçmişten günümüze kadar gelen “çivi çiviyi söker” 
deyişini düşünüyorum. Gerçekten öyleyse kötülük kötülüğü yok eder mi diyorum kendi kendime. 
Bu kötülüğü yapan veya yayan insanları ya da nesneleri, Dexter Morgan’ın yaptığı gibi etkisiz 
hale getirmek ya da ortadan kaldırmak bunun bir çözümü olabilir mi diye sorguluyorum. Onlarca 
insanın, çocuğun hayatını almış birinin ortadan kaldırılması bir çözüm mü? Dosyası yüzlerce 
tecavüz, taciz, gasp olaylarıyla dolu olan birinin hayatını almak bu durumu iyileştirir mi? Eğer 
çözüm buysa, Dexter Morgan cinayet işlemiş olur mu?  
  Böyle sorular sorulduğunda hiç düşünmeden cevap olarak “Her varlığın canı kutsaldır” 
derdim. Hala daha bu görüşü savunurum ancak Dexter’ı seyrettikten sonra bir duraksama geliyor 
böyle sorularda artık. Bir düşünce döngüsünün içinde kalıyorum. Önce, aklıma para, otorite, 
saygınlık ya da fikir dayatmak için hayatı alınan masum insanlar geliyor. Sebepsiz yere öldürülen 
onca insan… Küçücük yaşta annesini, babasını kaybetmiş çocuklar geliyor ya da çocuğunu 
kaybetmiş ebeveynler. Kardeşini, aşık olduğu insanı, dedesini, yıllardır öz kardeşi gibi gördüğü 
arkadaşını kaybedenler geliyor aklıma. Sonrasında da “başkasının canını alan bir can kutsal 
olabilir mi artık?” diye soruyorum kendi kendime. “Nedeni ne olursa olsun, bir çocuğun hayatını 
almak; kardeşleri, akrabaları, dostları ayırmak kabul edilebilir bir şey mi?”, “Başka bir canı alma 
hakkını kim verdi?” diye sorular geliyor aklıma ardı ardına. “Para, pul, otorite ya da fikir için 
öldüren bir varlık bahsettiğim kutsallığa dahil olabilir mi?” diye sorguluyorum sonrasında. En 
son bir ses yükseliyor vicdanımdan. Bana dünyadaki adalet sisteminin varlığını hatırlatıyor. İyi 
çalışan bir adalet sisteminde, hapsetmek, ıslah etmek ya da sosyal bir hizmet için çalıştırmak 
varken neden hayatını sonlandıralım ki? Nihayetinde canı alma hakkı da verilmedi hiçbirimize. 
En sonunda da yine başa dönüyorum: “Her can kutsaldır.” 
İHSAN UMAY DURUR 
Elif İpek Çakar 
Aynadaki Sen 
Her insanın tanıdıkları hakkında kafasında oluşturdukları belli başlı düşünceleri bulunur. Bu 
düşünceler genellikle birlikte geçirilen zaman içinde davranışların incelenmesi, bir duruma verilen 
tepkiler ve bir olay hakkında o insanın sahip olduğu fikirleri öğrenme yollarıyla edinilir. Yani çoğunlukla 
insanlar bir başkasını tanırken onda ne gördüklerini umursarlar. Fakat birinin aslında kim olduğu 
sorgulandığında üç açıdan bu soruya cevap bulunması mümkündür. İnsan, evet, göründüğü gibi 
algılanabilir; ama herkes dışarıya sunduğu haliyle kendisi olmayabilir de. Ya da insanın nasıl biri 
olduğunu çok iyi bilmesine karşın aynaya baktığında kendisini farklı biri olarak görmek istemesi de 
olağan. Bu durumlarda insanı; nasıl 
göründüğü, aslında kim olduğu ve olmak 
istediği kişi olarak üç parçaya bölebiliriz.  
Hangisi olursa olsun insanın kendisini 
bunlardan biriyle açıklayabilmesi, kendine 
tamamen yabancılaşmış olmasından elbette 
daha iyi değil midir? 
Üç farklı durumdan herhangi biri 
resme bakıldığında hissedilebilir; ancak 
resimde kitabın aynadaki görüntüsü doğru 
şekilde yansıtılmışken, ayna karşısında duran 
adamın yüzünü ne kendisinin ne de resme 
bakan kişilerin görememesi oldukça ilginç. 
Bu resmi gördüğümde düşündüğüm ilk şey 
kimi durumlarda insanın kendisinin bile 
kendisini tanıyamaması, kendi benliğinden 
uzaklaşıp en sonunda kaybolabileceğiydi. Bir 
sanat eserinden herkes farklı birer anlam 
çıkarabilir. Ben bu resmi incelediğimde 
yukarıda bahsettiğim üç kavram ve 
yabancılaşma durumunu, ressamın anlatmak 
istediği olarak düşündüm.                      
Resim: La Reproduction Interdite (1937) – Réne Magritte 
Bu düşüncelerden en önemlisi, belki bazen en ürkütücü olanı, insanın kendine yabancılaşmasıdır. 
Kendine yabancılaşma, kimlik kaybı veya insanların kişiliksiz oluşu ya da aidiyet yoksunluğu şeklinde 
açıklanabilir. Bu aidiyet yoksunluğu çoğunlukla uzaktan baktığını fark ettirir insanların yaşadıkları hayata. 
Bir noktaya gelip gözlerini açar ve fark ederler o ana kadar yaşadıkları şeylerden de aslında sorumlu 
olduklarını. Yaptıklarından keyif alamamakla yüzleşirler, bir nevi hisleri uyuşur. Bazen kahkahalarla 
gülseler de gözlerinin içindeki gülümsemenin gri bir perdeden ileri gidememesidir insanın kendisine yabancılaşması. Hayatlarına sanki bir vitrin camındaki manken gibi bakarlar. Yabancılaşan birey, 
neredeyse kendi varlığını bile hissetmeyecek ya da hissedemeyecek bir hale dönüşür. Yabancılaşmış 
insan, yaşadığının bile sanki farkında değildir ve günlük aktivitelerini bir robotmuş gibi yapar. Bu durum, 
hayatı tamamı ile tatsız bir hale getirir o insan için. Çünkü kendinden uzaklaşmak, kendine 
yabancılaşmak başka birinin düşünceleriyle hareket etmeye başlamakla doğar. Bir başkasının aklını 
kendisininkinin yerine koyan insan, eninde sonunda kendi fikirlerini üretemeyecek hale gelir. İşte bu 
sebeple tatsızlaşır yaşamı. 
Çevresindekilere, topluma ve kendisine yabancılaşan kişi, artık neredeyse hayattaki amacını da 
bilmeyecek hale gelir. Yabancılaşma, bir başkasının düşüncelerini benimsemek, genel anlamda da 
kendine ait olmayıp sisteme ait olmak demektir. Dış bir zihniyetin ona yapması ve yapmaması 
gerekenleri söylemesiyle insan, yavaş yavaş birey olma bilincini kaybedip yaşamındaki amacını unutur 
hale gelir. İnsan haklarının önemini unutur, birbirine saygı duymayı ve sevgi göstermeyi unutur, 
duyarsızlıklara tepki vermenin en doğal hakkı olduğunu unutur. Yani kendine yabancılaşmak, insanın 
sadece kendisine verdiği bir zarar değildir. Geniş çerçeveden bakıldığında tüm topluma zarar verebilme 
yetkinliği olan ürkütücü bir durumdur.  
Resimden etkilenen yazar Leopold von Sacher-Masoch resimle aynı adı taşıyan bir şiir yazmıştır. 
Şiirdeki iki dize şu şekilde çevrilebilir. 
Yalnızlığım öyle bir tablo çizer ki bu gece, 
Aynadaki yansımam bile bana sırtını döndü. 
 
Kaynaklar: 
Resim: “La Reproduction Interdit” (1937) – Réne Magritte / Museum Boijmans Van Beuningen 
Google görseller URL:     
https://www.google.com.tr/search?q=la+reproduction+interdite&biw=1920&bih=943&source=lnm
s&tbm=isch&sa=X&ved=0ahUKEwjsuuPi1tzPAhWjOsAKHW2_A1UQ_AUICCgB#imgrc=ve-
CLk4YmXLpqM%3A 
 
Von Sacher- Masoch, L. (1870) - Venus In Furs / Kürklü Venüs [çev. Murat Çakır (2001) – Çivi Yazıları 
Yayınevi] 
 
   
 
Ege Ozan Özyedek 
 
FARKLI                                   
 
  Gözlerinizi kapatın ve bir yol hayal edin. Orman içinden geçen ağaçlar ile çevrili bir yol. Sonra da 
bu yol üstünde küçük bir kız ve bozuk olan beline yardım etmesi için ayaklarına demir takılmış 
olan bir erkek çocuk olduğunu. Onlar yolda otururken arkadan üç bisikletli çocuğun erkek çocuğa 
taşlar attığını ve bu atılan taşlardan kaçmak için ayağında o demirlerle koştuğunu hayal edin. 
Arkadan küçük kız “Koş Forrest, koş!” diye bağırıyor. Ve son olarak bu çocuğun koşarken 
ayağındaki demirlerden kurtulmasını ve inanılmaz bir hızda koşuşunu düşünün. Forrest Gump 
filmindeki bu sahne bana hiçbir zaman pes etmememi hatırlatır her izlediğimde ve her izledikten 
sonra geleceğe biraz daha olumlu bakarım. Bu son ay benim için zor bir ay oldu. Yeni bir şehir, 
yeni insanlar, yeni bir okul. Her zamanki gelecek kaygılarım omuzlarım üstünde daha da fazla 
ağırlık yapmaya başlamıştı. O yüzden ben de bir daha Forrest Gump’ın öyküsünü izlemek ve 
biraz hayatım için ilham almak istedim. 
 
  Forrest Gump’ ı ilk defa ailemle birlikte baya küçükken izlemiştim. O zaman hayatın bana neler 
getireceği hakkında pek bir fikrim yoktu, Gump ile aynı masumlukta izliyordum filmi. O zaman 
tam olarak anlamamıştım filmde değinilen konuları, yaklaşık 9-10 yaşlarındaydım. Benim için ne 
kadar önemli olacağını ve ilerde bana ne kadar yardım edebileceğini bilmiyordum. Bana farklı 
insanların çok şey yapabileceğini öğretti ve bu yüzden filmin ana konusunun farklılık olduğunu 
düşünüyorum. Bunu Forrest’ın kendisinde de görebiliyoruz. Normal olarak tanımlayacağımız biri 
değil ama bu filmi özel kılan da bu değil mi, ana karakterin çevresindekilerden farklı olması? 
  
  Hiçbir zaman o normal çocuk figürü olamadım. Çoğu insan da zaten garip olduğumu söyler, 
ama ben bunu kötü bir şey olarak algılamıyorum. Hatta bence beni ben yapan özelliklerden biri 
de bu. Fakat şu an kendim hakkında çok beğendiğim bir özellik olsa da ilkokuldayken insanlardan 
bu yüzden çok da güzel laflar işitmedim. Bugüne kadar da hâlâ düşünürüm: neden insanlar farklı 
olan insanlar karşısında böyle tepkiler verirler? Neden insanların dış görünüşleri normalde 
gördüğümüzden farklı, bir insan çoğunluktan biraz daha saf veya çoğunluktan farklı bir 
düşüncede olunca bir tepki verme gereği duyuyoruz? Herkesin belirli bir kutuya sığması mı 
gerekiyor ki? Bence hayır. Ben farklılığımızın bizi diğer herkesten ayıran özellik olduğunu 
düşünüyorum.  Maalesef ki herkes böyle düşünmüyor ve aynı filmde olduğu gibi farklı bir insanı 
“taşlıyorlar”. Benim de kendimi böyle durumlarda bulduğum oldu, tabi ki sözcüğün gerçek 
anlamıyla taşlanmadım fakat üzücü durumlar yaşadım. Çocuklar Forrest’ı kovalarken o pes 
etmemişti ve koşmaya devam etmişti. İşte ben de böyle durumlarda Forrest’ı örnek almaya ve 
pes etmemeye çalıştım. 
 
  Forrest film boyunca hiç pes etmiyor. Evet belki bazen hayatın onun için ne kadar zor olduğunu 
hissettiriyor izleyiciye fakat gene de ilerlediği yolda durmadan devam ediyor. Sinemanın 
beğendim bir özelliği de işte bu. Bize, bizim hayatımızdan başka birinin hayatını gösterebilmesi 
ve yaşatabilmesi. Mesela filmi izlerken Forrest’ın hayatını yaşıyor izleyici. Böylelikle görebiliyoruz 
ki bu hayatta mutluluk veya zorluk yaşayan tek insan biz değiliz, bu da bence bizim diğer insanların hayatlarına daha geniş bakmamıza ve biraz daha düşünceli olmamıza sebep oluyor. 
Sinema sayesinde başkalarının hayatlarında yaşadıkları durumları ve bu durumlara verdikleri 
tepkileri görebiliyoruz. Filmde de Forrest’ın yaşadığı zorluklara verdiği tepki, bir yumruk veya söz 
değildi. O onunla dalga geçenlerle savaşmıyordu. O hayat ile savaşıyordu ve bu yüzden pes 
etmiyordu. Ben de bu filmin en sevdiğim yanının bu olduğunu düşünüyorum: pes etmemek. Ve 
bu filmi çok sevmemin ve bana çok yardımının dokunmasının sebebi de bu. Bana pes etmememi 
hatırlatıyor ve ne olursa olsun ileride olabilecek bir mutlu gün için bile hayatla savaşmamı 
sağlıyor. 
 
  Aynı Forrest’ın annesinin dediği gibi “hayat bir çikolata kutusundan ibarettir, içinden ne 
çıkacağını asla bilemezsin…”. Bu hayata nasıl geldiğimizi, ne kadar akıllı olduğumuzu, ne kadar 
“normal” olduğumuzu veya hayatımızın nasıl olacağını biz seçmiyoruz. Fakat bu belirlemediğimiz 
özelliklerden dolayı yargılanıyoruz ve üzülüyoruz. Umuyorum ki bu farklılıklarımız ilerideki 
günlerimizde birbirimizi yücelttiğimiz sebeplerden biri olur çünkü bizi birimizden ayıran ve güzel 
kılan nokta bu: farklılıklarımız. 
Kaynakça 
Zemeckis, R. (Yöneten). (1994). Forrest Gump [Sinema Filmi]. 
 
 
 
 
 
 
BEKLEMEK 
 
Bana öyle geliyor ki hayatımız boyunca bir şeyleri bekliyoruz. Açıkçası bu bekleyiş 
benim kendimi bildim bileli çözmeye çalıştığım bir sorun. Nedeni ise hayattan çalıyor olması. 
Okul evreleri mi tetikliyor bu durumu bilemiyorum fakat ben altı yaşımdayken anaokulunun 
bitip ilkokulun başlamasını beklediğimi çok net hatırlıyorum. Sonra ilkokul bitsin ortaokula 
geçeyim diye bekledim.  Sonra lise, lisedeyken de üniversite… Hani liseyi nasıl geçirdin diye 
sorsanız neredeyse bitkisel hayatta diyeceğim, o kadar az hatıra kalmış ki daha dört beş sene 
öncesinden  belleğimde.  Üniversiteyi  beklerken  yaşamayı  unutmuşum.  Beklemişim  de 
beklemişim. Hala da bekliyorum fakat bu bekleyiş yaş arttıkça daha da stresli hale geliyor. 
 
Daha üniversitenin birinci sınıfındayken okul bittikten sonra yapmayı planladıklarınız 
hakkında konuşmak o kadar kolay ki. "E ben sadece bir iç mimar olarak kalmak istemiyorum, 
akustik  üzerine  yüksek  lisans  yapmayı  planlıyorum."  "Bu  diplomayı  alıp  da  üstünü 
tamamlamamak büyük haksızlık olur, ben aydınlatma ve ışık üzerine yoğunlaşacağım." Fakat 
son sınıfa geçtiğinizde o işin o kadar kolay olmadığını, fark etmediğiniz bir vitrin camına 
bodoslamak gibi ansızın ve bir hayli acılı şekilde idrak ediyorsunuz. Önce ben bu işin yükseğini 
okuyacağım  dediğiniz  bütün  konuları  toparlayıp  önünüze  koyuyorsunuz.  Geleceğinizi 
torbalayıp kurayla karar verecek değilsiniz ya, oturup tek tek artılarını eksilerini yazıyorsunuz, 
yani en azından ben öyle yapıyorum. Bölümü seçerken avantaj olarak algıladığım geniş çalışma alanı gerçekliği de benim için bir dezavantaj olarak görünmeye başlıyor tabii. Ha bir de bir 
bölüm okumaya karar verdikten sonra üniversitelerin sunduğu yüksek lisans programlarını ve 
bu programların giriş koşullarını araştırmak var. Sonra yavaş yavaş rüyalarda bile on beş 
üniversitenin yirmi beş programı arasında koşturur hale gelmek...  
 
Üstüne üstlük bu sene daha önce yaşamadığım bir sorun daha yaşıyorum. Bu belki de 
şimdiye kadar başarılı olduğunu düşündüğüm bir sistemin son ayağı. Üniversitenin o ilk yılında 
hırslı ve stresli bir öğrenci olarak verdiğim o zor kararın; yani dönemlik ders yükümün bir 
fazlası ders almamın ironik bir sonucu bu sorun. Şimdi "Ee, adam gibi dersin de kalmamış işte, 
okula misafir gibi gidip geliyorsun, daha ne için hayıflanıyorsun?" Diyebilirsiniz. Açıkçası ben 
de geçen sene altı stüdyonun altında, boyası çıksın diye taşın altında ezilmiş ortanca çiçeği gibi 
kıvranırken  aynı  sizin  gibi düşünüyordum. Fakat  şimdi  geriye kalan iki  üç dersimin bir 
öncekilerin farklı ölçekli tekrarları olduğunu görüp diyorum ki "Ya galiba benim bu okuldan 
alabileceğim bir şey kalmadı artık. Bu okul bana ne sunduysa öyle veya böyle bitti, kalmadı, 
ben hepsini tükettim." Tabii durum böyle olunca bu son mimari stüdyoların gereksizliğini 
sorgulayıp yapacağım kat kat maketleri, onlar için uyumayacağım saatleri, günleri, haftaları 
düşündükçe daha da kahroluyorum. 
 
Ha bir de sekiz dokuz yaşlarından beri hayali kurulan İskandinav sevgilinin yanına 
gitme telaşı var. Açıkçası Bilkent Üniversitesi gibi itibarı sağlam, sıralaması da Türkiye'nin ilk 
beşinde olan bir üniversiteyi 4 üzerinden 3,5 üstü bir ortalamayla tamamlamak, Türkiye'deki 
hemen hemen bütün üniversitelerde yüksek lisans eğitimini garantileyen bir anahtar. Benim de 
not ortalamamı yüksek tutmaya çalışmaktaki birinci amacım buydu. Fakat sonra hayatın onunla 
beraber daha tatlı olduğunu fark ettiğim bir adamla tanıştım. E o da çocukluğumdan beri 
hayalini kurduğum bir İskandinav erkeği oldu diye kadere de isyan edemem ki, değil mi? Sonuç 
olarak yurtiçindeki tüm o okul alternatifleri birer birer aklımdan silinmeye başladı. Gözümü 
İsveç'teki Danimarka'daki okullara dikmeye başladım. Tabii bu durumun bir sonucu olarak da 
özgüven  yetersizlikleri  çıkmaya  başladı  ortaya.  Yani  ben  kendi  okulumda,  hatta  belki 
Türkiye'de iyiyim, tamam, peki ya Avrupalı, Amerikalı, Uzak Doğu Asyalı meslektaşlarımla 
karşılaştırıldığımda neredeyim, kaçıncı sıradayım? Şimdi o hayalini kurduğum üniversiteye 
kabul edildim belki, ama ya okul ücreti? Bakalım Bilkent'ten aldığım gibi oradan da tam burs 
alabilecek miyim? Kabul alıp da burs alamadığım için o okullarda okuyamamak da var.  
Sizi bilemiyorum ama ben hala bu sancılı bekleyiş sürecine bir türlü çözüm bulamadım. 
Yani  yüksek  lisansa  başladığımda  da  sanki  bitirip  de  çalışmayı  bekleyecekmişim  gibi 
hissediyorum ve bu durum beni hakikaten korkutuyor. Fakat düzeltmek için uğraşmadığımı 
söylemek de kendime haksızlık olur. Gerçekten bu kısır döngüyü kırıp aşmaya uğraşıyorum. 
İnanıyorum, illa bir gün iliklerime kadar yaşadığımı hissedeceğim, sadece henüz o günün ne 
zaman geleceğini bilemiyorum. 
 
Bilge DOĞMAZ 
Dilara Halavurt  – 21602151   
       
Durup, İnce Şeyleri  Anlamaya  Vakti Olmayan  İnsanlar 
  Bayan denilmesinden  hoşlanmayan  kadınlardanım.  Kadın-kız ayrımının  da toplumun 
bilinçaltındaki  cinsellik  merakından  kaynaklandığını  düşünürüm.  Kadın kelimesi,  erkek 
kelimesinin  zıttıdır  ve erkek denildiği  yerde karşı cinse bayan denmez, abla denmez, kız 
denmez veya bacı denmez, kadın denir. Düğünlerde  çalan tek tip şarkılar beni ayrıca sinir 
eder. Rock seviyor olabilirsiniz  ama düğününüzde  Candan Erçetin çalmadan gerçekten 
evlenmiş  kabul edilmezsiniz.  Akrabanızın  düğününe  ceket veya kravatsız katılırsanız 
ayıplarlar.  Bu ne angarya yahu? Facebook’tan tanıştığınız  kadın eşiniz  çıkarsa veya mekanik 
bir kalabalığın  yarattığı  trafikte sıkışıp  kalırsanız  ne olur peki? Yukarıda saydığım  günlük 
hayattan, ilgi  çekici ve bir o kadar da şaşırtıcı  olaylar  Hakan Bıçakçı’nın  Hikayede Büyük 
Boşluklar Var adlı hikaye kitabında  yer verdiği  olaylardan  sadece birkaçı. Toplum  eleştirisi 
yapan, distopyalar  kuran ve kahkahalarla  bu distopyaları  yıkan bir yazar olarak aklımda 
kalacak Hakan Bıçakçı. 
  Toplumun  normları  hepimizin  sınırlarını  zorlamıştır  zaman zaman.  Akrabaların 
tutuculuğundan,  toplumun  eleştirel  bakışlarına,  ailelerin  mükemmeliyetçiliğine…  Hepimiz 
hayatımızın  bir evresinde  “Toplum  ne der?” diye düşünmüş,  kimi zaman adımlarımızı  buna 
göre atmış, kimi zaman bu soruyu görmezden  gelmişizdir.   Hakan Bıçakçı görmezden 
gelinemeyen  normların  yarattığı  distopyayı,  belki biraz mübalağa  ile sunarken biz farkında 
olmaksızın  bizi çepeçevre saran normları  görmeye başlayacaksınız.   
  Bıçakçı’nın  toplumsal  baskıdan sonra katlanamayacağı  bir başka şey varsa o da 
çağdaş yaşam standartları  olabilir.  Metropoller, yüksek katlı beton yığınları,  kalabalıklar, trafik ve modern hayatın  bize kattığı  daha nice eziyet Hakan Bıçakçı’nın  hikayelerinde  yer 
verdiği  unsurlardan.  İşe gitmek  için harcağınız  iki saat sizin  için sıradanlaşmışsa  ve bu 
zamanı  gözünüzde  büyütmüyorsanız  bir daha düşünün.  Mekanik insanlar,  onların  yarattığı 
mekanik trafik ve monotonluk  her tarafınızda.  Etrafta naturel tek bir renk tonu kalmamış. 
İnsanların  gülümsemeye  vakti yok. Bir metro istasyona yaklaşıyor,  kapılar açılıyor.  İnsan 
seli. Hepsi birbirine  benzeyen, hepsi ifadesiz  onlarca insan boşalıyor metrodan. Bir o kadarı 
da biniyor.  Bu döngü 6-7 dakikada bir, günde on iki saat haftada yedi gün devam ediyor. Bu 
karamsar tonda, histerik  gülüşlerle  süslenmiş  sayısız  hikayeden  oluşan bu eser sizi  kaygı 
içinde bırakmayacak  yalnız.  Eserde karşılaşabileceğiniz  bazı hikayeler  de size toplumun 
aksak ama komik yönlerini  gösterecek ve hatırladıkça  yüzünüzde  gülümsemeye  sebep olacak. 
  Bilirsiniz,  toplumumuz  kadın deme özürlüdür.  Örnek verelim,  x-ray cihazından 
geçeceksiniz;  kadınları  ve erkekleri farklı  güvenlik  görevlileri  arayacak. bu senaryoda 
duymanız  en olası cümle:  “Erkekleri  sağ taraftan alalım,  bayan arkadaşlar bu taraftan 
ilerlesin”  olabilir.Tabii  bayan yerine bacı, teyze kızı,  ablacığım  gibi samimiyete  dayalı 
sözcükler de kullanılmış  olabilir.  Ama asla kadın denmez çünkü kadın cinselliği  çağrıştırır. 
Erkek cinselliği  çağrıştırmazken,  kadın nasıl çağrıştırır  derseniz verecek cevabım yok. Hakan 
Bıçakçı’nın  da yok. Bakın, Bıçakçı’yla  ortak düşündüğümüz  bir alan daha. 
  Toplum  yaşantınızda  neden rahatsız  olduğunuzu  çözemediğiniz  ama bir şekilde 
rahatsız  olduğunuz  bir şey olursa bu kitabı okuyun. Yazar sizin  için nedenlerini  detaylarıyla 
ortaya dökecek, sizi  bile ikna edecektir. Monotonluk,  sıradanlık  zor geldiğinde,  gözünüz  bir 
parça yeşil aradığında,  gülen  insanlar  görmek istediğinizde  de okuyabilirsiniz.  Başka bir 
şehirde, belki deniz kıyısında  belki yemyeşil  bir çimenlikte  bu kitabı okuyup, sizin  gibi 
düşünen insanların  var olduğuna  inanın.  Güzel insanların,  Gülten Akın’ın  dediği gibi, durup 
ince şeyleri anlamaya  vakti olan insanların  var olduğuna  inanın.Eğer  inanırsanız  dünya daha güzel  gözükecek size ve bu dünyanın  güzel olmayan  hallerini  güzelleştirme  arzunuz 
filizlenmiş  olacak. 
Hayattan Kaçış
  Kaçmak sizce nedir? Neden kaçılır? Niçin kaçılır? Belki bu soruların hepimize 
göre farklı anlamları ve cevapları var ama ben sizlere kendi düşüncelerime göre 
yani, çevremde gözlemlemiş olduğum hayatları ve bu hayatların getirmiş olduğu 
yaşantılar  ile  hayatımızda  yer  alan  “kaçmak”  terimini  anlatmak  istiyorum.  Evet, 
kendimi iyi bir gözlemci ve ﬁkirlerimi de kaliteli buluyor olabilirim ama bu demek 
değildir  ki,  insanların  yaşantılarını  direkt  kendim  üzerimden  sizlere  anlatayım. 
Onları kendi ﬁkirlerim ile harmanlayıp ya da bütün bunları yaparak kendimi de bir 
rutinin içinden yani, kendi yaratmış olduğum hayatın içinde kaçmak için kullanmak 
istiyorum. Kim bilir? Belki de anlatacağım olaylar ve yaşantılar tamamen beni ve 
benim gibilerin hayatlarını anlatıyordur çünkü bana göre insanlar ne zaman başka 
insanlar üzerinde yazıp çizmeye başlasa, kendi hayatlarını o insanların hayatlarını 
kullanarak anlatmış ve aynı zamanda da eleştirmiş oluyor.
İlk  olarak  hepimizin  bildiği  ve  her  gün  karşı  karşıya  kalmak  zorunda 
olduğumuz  “stres”  denen  o  illetten  söz  etmek  istiyorum.  Stres  neredeyse 
hayatımızın her anında karşımıza çıkıyor. Bazen yapılması gereken bir iş, ödev ya 
da başkaları tarafından yapmamız için verilmiş herhangi bir şey olarak karşımıza 
çıkıyor ama işin ilginç tarafı ise, biz insanların bu verilmiş olan görevlerden mümkün 
olan  en  kısa  zamanda  kurtulmak  istiyor  oluşu  olsa  gerek.  Bu  duruma  sürekli 
içimizde büyüyen stresi kaynak olarak gösterebiliriz. Bir adam düşünün, kimsesi 
yok, işi yok, ailesi yok daha da önemlisi parası yok ve bir gün bu adam hayattan 
kaçmak, getirmiş olduğu ağır yükten kurtulmak istiyor. Sizce bunu nasıl başarabilir? 
Tabii, günlük hayatımızın getirmiş olduğu bu tarz sorunları çözmek için yine bu 
modern çağın getirmiş olduğu banka kredilerini ya da hayat koçlarını çare olarak 
gösterebiliriz fakat gerçek kurtuluş yolunun ne olduğunu siz de benim kadar iyi 
biliyorsunuz.  Çaresizliğin  insan  beyninde  şekil  bulmuş  hali  olsa  gerek  kendi 
hayatımızı sonlandırmak yoksa bu kadar çok alternatif varken kendi canını hiçe 
saymak  mantıksız  bir  şeymiş  gibi  geliyor  bana.  Şahsen,  eğer  bir  iş  veya  olay 
yolunda gitmiyorsa yapılacak en doğru haraket tarzının işlerin rayına oturmasını 
beklemek  olduğunu  düşünüyorum.  Birçoğunuza  göre  bu  saçma  ve  yanlış  bir 
düşünce gibi gelebilir ama olaylara geniş bir pencereden baktığınız anda aslında 
olan biten her şeyin tamamen sizin kontrolünüzün dışında geliştiğini görecek ve 
anlayacaksınız.
Şimdi size anlatacaklarım ise ilk başta bahsettiğim konuya birazcık zıt gibi 
gözükebilir.  Genelde  çoğumuz  günlük  hayatlarımızda  bazı  olayların  olmaması 
durumda şu cümleyi kullanıyoruz: “Boşver ya! olacağı yokmuş” ya da “Kaderde bu 
yokmuş, zorlama artık!” gibi cümleler bu tarz konuşmalara örnek olarak verilebilir. 
Ben  ise  yukarda  söylediğimin  haraket  tarzının  aksine  bu  türlü  cümlelere  zıt 
bağlamış durumdayım. Neden mi? İnsan istediği şeyin sonuna kadar gitmeli ve o 
isteği başarmak için de sonuna kadar gayret göstermeli. Çünkü zaten olaylar ve 
onların  sonuçları  bizden  bağımsız  bir  şekilde  gelişmekte  yani,  ne  yaptığımızın 
aslında  pek  bir  önemi  yok.  Önemli  olan  nokta  bizim  bu  durumu  kendi  bilinç altımızda kendimize söylememiz ya da çevremizdekilerin bize söylemesi. Kendimizi 
işe yaramaz hissettiğimiz an bu duygulardan uzaklaşmak ve yaptığımız işe dört elle 
sarılmak  doğru  bir  davranış  gibi  geliyor  bana.  Basitçe  söylemek  gerekirse, 
yağmasakta  kükremek  bu  türlü  durumlarda  kendi  kendimize  hayıﬂanmaktansa 
yapılması gereken bir şey gibi gözüküyor bana. Bu dediklerimi yapmadığımız anda 
muhtemelen kendimizi işe yaramaz bir ruh halinde bulabiliriz. Keşke dememek ve 
kendimizi  depresyona  sokup  hayattan  kaçmaya  çalışmamak  bu  olsa  gerek.  En 
azından  denedim  ve  elimdem  geleni  yaptım  demek  kendimizi  domuz  bağında 
bulmaktan daha iyi bir seçenek gibi gözüküyor.
Sonuç  olarak  söylemek  gerekirse,  insanlar  kendi  hayatlarında  yarattıkları 
kurgu  ve  hayal  ürünü  olan  şeylerin  yolunda  gitmemesi  durumunda  kendilerini 
umutsuzlukla çevrelenmiş derin bir çukurun içinde buluyorlar. Belki de bu insanlar 
için  olağan  ve  olması  gereken  bir  şey  ama  maalesef  benim  için  bu  düşünce 
tamamen  yanlış  bir  hareket.  Evet,  bazen  bu  durum  bizim  lehimize  olabilir  ama 
genel olarak baktığımız zaman bunun gereksiz ve kendimizi küçülten bir hareketten 
başka  bir  şey  olmadığını  anlayacak  ve  kendi  hayatımızı  daha  düzgün  bir  çizgi 
üzerinden gitmesi için var gücümüzle çalışımaya başlayacağımıza eminim. Bu ﬁkre 
hala  katılmıyor  olabilirsiniz  ama  gerçek  şu  ki;  kendimize  eziyet  etmeye  devam 
ettiğimiz sürece ileride daha kötü bir durumun içinde olmamız kaçınılmaz ve tahmin 
ediceğiniz üzere bu gerçekleştiği zaman geri dönmek için çok geç kalmış olucağız.
Oytun Ege Aytaç
 Tutkunun Bir Kadına Yaptırabilecekleri: Stefan Zweig’den Bir Kadının Yirmi Dört Saati
    Turk 101 dersi bloğu için okumayı seçtiğim kitap Stephen Zweig’den Bir Kadının Yaşamından 
Yirmi Dört Saat’tir. Önceden seçilmiş kitaplar listesinde arkadaşım bu kitabı seçtiğini
ve kitabın kısa olmasına rağmen anlatamın oldukça yoğun olduğundan bahsetmişti. Ben de kitabı 
arkadaşımdan ödünç istemeye ve bloğumu bu kitap ile ilgili hazırlamaya karar verdim.  Her zaman 
bir kitaba başlamadan önce yaptığım gibi kitabın yazarı ile ilgili küçük bir araştırma yaptım. 
Yazarımız Stephan Zweig ile ilgili biraz bilgi edindikten sonra Kitabı bir an önce bitirmek için 
hemencecik kitaba başladım.
  Kitabın başları oldukça hoş ilerledi, betimlemeleri oldukça detaylıydı. Kahramanlarımızın
konakladıkları pansiyona kadar her dekor oldukça iyi işlenmişti. Fakat “Kadın” hayatı boyunca
unutmadığı o yirmi dört saati anlatmaya başlayınca kitap benim için sıkıcı bir hal almaya başladı. 
Özellikle kumarhane masasında gördüğü yirmili yaşlardaki gencin el hareketlerini izlerken
aktardığı izlenimler bana göre fazlasıyla uzundu ve birbirini tekrarlar niteliğindeydi. gencin elinin 
titreyişini yaklaşık beş yüz kelime ile anlatması beni daralttı. Aynı kelimelerin yerleri ile oynanarak 
yeni cümleler oluşturulmuştu. Belki de orijinal dili olan Almancadan çevirilirken böyle bir hal 
almıştır. Ama bu durum benim okumamı oldukça sekteye uğrattı. Aynı satırı tekrar tekrar 
okuyormuşum hissi yarattı bende. Hatta bir ara kitabı okumayı bırakmayı bile düşündüm. Ama 
kitabın sayfalarında kendimi kaybolmaya zorladıkça bu sıkıcı ve uzun anlatımın sadece o bölüme 
özgü olduğunu anlayınca okumaya devam etmişim. Zaten yaklaşık otuz beş sayfam kalmıştı bu 
yüzden başlamışken bitireyim diyerek okumaya devam ettim.
 Kitabın sayfalarında gezindikçe kitapta yer yer sürükleyici, yer yer ise kadının o yirmi dört saatini
anlatmaya başlamasında olduğu gibi hız kesici yerler olduğunu fark ettim. Bazı bölümlerde deyim
yerindeyse o sahneyi yaşarken, bazı bölümlerde ise sadece yerleri ile oynanarak kurulmuş
cümlecikler kitabı sıradanlaştırıyordu. Otelde başlarından geçen olay anlatılırken kitap, ilgi çekici ve 
sürükleyici iken kumar masasındaki eller son derece sıradan ve sıkıcıydı.Bu kitabı bana öneren 
arkadaşım kitabın çerez gibi hemen anlaşılıp, bitirebilecek bir kitap olduğunu söylemişti. Kitabı 
okuduktan sonra o arkadaşıma oldukça hak verdim. Kitap bana da oldukça basit ve hemen 
tüketilebilecek gibi geldi. Bana kalırsa üstüne düşünülecek bir kitaptan çok kısa hoş öyküydü.
  Yazarın üslubundan içeriğine geçecek olursam, kitabın ﬁkrinin hoş olduğunu söyleyebilirim. Ama
yine de çok etkileyici olduğunu düşünmüyorum. Yaşlı, görmüş geçirmiş bir kadının hayatını
değiştiren o yirmi dört saati, yaşandıktan sonra ilk defa yirmi dört sene sonra bir yabancıya yüksek
sesle dile getirmesi,  yaklaşık yetmiş sayfaya sığdırılarak anlatılsa da yeterli olduğunu 
düşünüyorum. Kitapta muallakta bırakacak boşluklar yoktu. Yaşlı kadının yani Bayan C’nin 
suskunluğunu bozmasının nedeni de kaldıkları pansiyonda yaşadıkları bir olaydır. Bayan C.’nin 
kahramanımıza açılmasının sebebi ise,kahramanımızın pansiyondaki olaya bakış açısı ve ﬁkrini 
tüm karşı gelenlere karşı korkusuzca savunmasıdır. Kahramanımızın bu tavrı ve kadın ruhundan 
anlayışı Bayan C.’nin ona güvenmesini sağlamıştır. 
 Bana göre olaylar ve bu olayların altında yatan nedenler birbirlerine özenli bir şekilde bağlanmış, 
ilgi mantıklı bir şekilde kurulmuş. Ama yine de ben kitabı biraz sığ buldum ve etkileyici bir anlatıma
sahip olduğunu düşünmüyorum. Okurken beni sürüklediğini ve sayfaları değiştirmek için can
attığımı söyleyemeyeceğim.
 Kitaba başlamadan önce yazarın yanı sıra okurların bu kitap için yaptığı yorumları da 
incelemiştim.  Yorumlar genelde, tutkunun mantıklı bir kadına yaptırabileceklerinin etkileyici bir 
anlatımı ve başarılık psikolojik çözümlemeler barındırdığı üzerineydi.  Bundan dolayı beklentilerim 
kitaba başlamadan önce oldukça yüksekti. Belki de beklentimi yüksek tuttuğum için okudum bu 
kitap beni yeterince tatmin etmedi.
Zweig,Stefan. Bir Kadının Yaşamından Yirmi Dört Saat. Türkiye İş Bankası Kültür Yayınları.2016
Ah Şu Babalar  
Bilgehan Salih UYHAN 
     İnsanlar küçük yaştan itibaren birilerini örnek alarak yetişirler. Bunlar genellikle bir çizgi film 
karakteri, tarihten bir lider, öğretmenler vb. gibi bireyler olurlar. En çok da örnek alınan bireyler babalar 
olur. Ben de hayatım boyunca babamı örnek alarak kararlar vermeye ya da yaptığım davranışlarda 
“babam olsa nasıl yapardı?” sorusunu kendimi sormaya dikkat ederek ilerledim. Tıpkı Cem’in ve 
eminim ki Cem gibi birçok çocuğun da yaptığı gibi. 
     Babalar genelde çocuklarıyla annenin ilgilendiği kadar ilgilenmezler. Bu sadece toplumsal bir algı 
deyip geçemiyorum ne yazık ki çünkü bu durum bütün toplumlarda alışılmış bir gerçek. Bu gerçeğe 
dayanarak babayı örnek almanın buradan geldiğini düşünüyorum. Babaya ayrı bir ilgi duyuyorsun 
çünkü “kaçan kovalanır misali” o kaçıyor sen onu kovalıyorsun. Okuduğum romanda da bu olay benim 
bu konu üzerinde durmamı sağladı. Cem’in babasının bir örgüt yüzünden gözden uzak olması ve yazılar 
yazması; Cem’i okumaya iten ve ileride yazar olmaya sürükleyen bir durum olarak sergileniyor. 
Toplumumuzu incelediğimizde buna benzer birçok örnekle karşılaşıyoruz. Asker bir babanın evden 
uzun  süre  uzakta  görev  yapması  çocuğun  ideolojisinin  babayı  örnek  olarak  “ileride  ne  olmak 
istiyorsun?” sorusuna “ASKER” diye cevap vermesi, geceleri sabaha kadar nöbetlerde olan bir doktorun 
çocuğunun tıbbi alanlara yönelmesi gibi örnekleri çok görüyoruz ve duyuyoruz. Tabii ki bu durum 
kesinlikle bu şekilde oluyor demiyorum ancak belli bir gözleme dayalı genelleme yapıyorum.  
     Peki çocuklar babalarının sadece mesleklerini mi örnek alıyorlar? Okuduğum roman benim bu 
soruyu irdelememi de sağladı. Cem’in, bir aralar babasının kaçamak olarak birliktelik yaşadığı kadına 
âşık olması aslında baba ile oğlu arasındaki ilgi benzerliğini de göz önüne serdi. Ancak bu durum bir 
örnek alma olarak görülebilir mi? Evet, belki babanın yaptığı yani bildiğin davranışlarını örnek alabilirsin 
ama bilmediğin bir durumda karşına gelen durumda gösterdiğin tepki de aslında babanın ki ile aynı ise 
bu aradaki içgüdüsel benzerliğin bir göstergesidir. Bu noktada aslında çocukların sadece babalarını 
örnek alarak yetiştiğini değil içgüdüsel olarak baba ile benzerlik göstererek yetiştiğini de söyleyebiliriz. 
Hatta romanda ki görüşe dayanarak çocukların babasını veya babası gibi gördüğü insanları fiziksel ve 
toplumsal rolde örnek aldığını ancak kişisel özelliklerini öz babalarından aldığını söyleye biliriz. Nasıl 
mı? Cem’in babası gittikten sonra Mahmut ustasının yanında kuyu kazmaya gitmesi ve bir süre sonra 
onu “babası”  gibi görmeye  başlaması  ileride  Jeoloji  okumasında  bir etkendi  (öz  babasını  örnek 
almasının aksine); ancak öz babası ile aynı kadına âşık olmaları kişisel yani içgüdüsel bir örnekti.  
     Bu romanda en çok baba ile çocuk arasındaki etkileşim dikkatimi çekti ve beni kısa bir düşünme 
sürecine soktu. Yaptığım toplumsal ve kişisel gözlemlerin ardından düşüncelerimi şekillendirdim ve 
çocukların gerçekten babalarını nasıl örnek aldıklarını, hangi noktalarda örnek aldıklarını irdeledim. 
Ulaştığım sonuç yukarıda da belirttiğim gibi gelişim süreci size en yakın olanı örnek alarak değil 
uzaktakinin neler yaptığını kestirmeye çalışarak ilerliyor. Çocuğun arka planda yaşadığı olaylar çocuğu 
etkiliyor ve hayatı boyunca verdiği kararlarda gün yüzüne çıkıp onu etkiliyor. Verdiği kararlar her ne 
kadar  gördüklerine  ve  duyduklarına  dayanıp  toplumsal  statüsünü  etkilese  de  duygusal  hayatını 
şekillendirmeye yönelik verdiği fevri kararlar içgüdülerine dayanıyor.  
    Yazının  okunmasının  üzerine  daha  ileri  yazılarda  okuyucular,  çocuklar  ile  babaları  arasındaki 
içgüdüsel benzerliklerin nereden geldiğine ve hangi boyutlara ulaştığına yönelik düşünce yazıları 
yazabilirler. 
 
  
Page 
Aytuna Özsaraç 
FARKLIYA KARŞI TUTUM 
“… bir ev kasvetli bir yerde bulunuyorsa veya eski romantik usulde inşa edilmişse yahut 
da içinde cinayet, ani ölüm ve buna benzer istisnai bir olay meydana geldiyse o ev 
muhakkak  ki  mimlenir  ve  de  daha  sonraki  vakitlerde  buraları  hayaletlerin  mesken 
tutacağına inanılırdı” 
-Bourne’un Tarihi (Irving, 75) 
  Lanetli veya hayaletli olarak tanımlanan evler… İnsanların yaklaşmaktan korktuğu ve zarar vermeye 
çalıştığı, üstüne üstlük verebildiği bu zarardan içten içe zevk aldığı mekânlar… Diğerlerinden farklı olması 
onu lanetli diye tanımlamaya iter insanları çünkü çoğu insan değişiklikten haz etmez. Geneli değişime ve 
bunun  sonucunda  doğan  farklılığa  karşıdır.  Yaşlılar  mesela  sürekli  gençlere  laf  etmez  mi  “Ah  bizim 
zamanımızda şöyle idi, vah bizim zamanımızda böyle idi” diye ya da “Şimdiki gençler …”le başlayan yüzlerce 
cümle kurmazlar mı yaşlılıkları boyunca? Bu lanetli ev gibi diğer dışlanmış nesneler bana göre hayattaki 
farklıları  gösteren  belli  başlı  semboller.  Daha  doğrusu  farklılıkları  değil  de  farklı  insanları  diyebilirim.
  Farklılıklar ve değişiklikler… İnsanın adapte olması gereken şeyler olduğundan, insanlar genellikle 
uğraşmak istemiyor sanırım. Perili bir ev düşünürsek mesela, çocuklar ilginç bulacak ağır bir korku duysa da 
içine girip keşfetmeye çalışacaktır. Lakin bir yaşlı o eve ne kadar yaklaşabilir ki? Herhangi bir yaşlıdan 
bahsetmiyorum, bu tip paranormal olaylara inanan bir yaşlıdan bahsediyorum.  “Ben güvende olayım, 
başıma bir şey gelmesin” diye o eve yaklaşmaz bile. Yaklaşmayı hatta bakmayı aklından bile geçirmez 
muhtemelen. Çünkü ona göre bu ev korkutucu ve günlük yaşamının çok dışındadır. Her gün karşılaşmak 
isteyeceği, hayatına dâhil etmek isteyeceği bir varlık değildir. 
   Şöyle bir düşününce bu ülkede yaşayan ve genellikle eğitim görmemiş, kendini geliştirmek için bir 
çaba sarf etmemiş kesim her yeniliğe, değişikliğe bu gözle bakıyor. Misal, benim mavi saçlarım Ulus’ta ne 
kadar dikkat çekip ayıplanıyorsa Bahçelievler’de o kadar seviliyor. “Neden?” diye soruyorum kendime, aynı 
şehirde ve sadece birkaç kilometre uzaklıktaki semtlerde değişiklik bu kadar farklı karşılanmamalı bana 
göre. Bahçelievler çocuk ise Ulus yaşlı kesimi simgelemekte benim gözümde.  
  Kendimi biraz daha lanetli ev gibi betimlemeye devam edeceğim. Küçükler şaşkınlıkla tepki verseler 
de şu güne kadar hiçbiri bir zarar vermedi. Lakin iki dakika ulustan geçmek zorunda kaldığımda omuz 
atmalar mı dersiniz, küçümseyici bakışlar mı dersiniz… Fiziksel ve psikolojik olarak zarar vermek değişikliği sevmeyenlerin hoşuna gidiyor anladığım kadarıyla. Onlara göre herkes normal olmak zorunda, sıradışı 
olmaya asla yer yok. Bu değişikliklere benim mavi saçlarım dışında bir sürü örnek verilebilir. Kızların saçlarını 
kısacık kestirmesi, erkeklerin küpe takması veya paçalarını kıvırması… “Biz ne yapıyorsak beğendiğimiz için 
yapıyoruz, size farklı geldi diye hakaret edip aşağılamak gibi bir hakkınız yok” diye bağırmıyorsam saygımdan 
bağırmıyorum, emin olun. Lanetli bir ev olsaydım gerçekten siz insanları uzun süre önce lanetlemiştim ama 
maalesef değilim. 
  İnsanların bu derece aynı düşünmesi, değişikliklere ve farklılıklara bu derece karşı çıkması… Bu 
kadar  gerici insan  varken  nasıl  gelişebiliriz  ki?  Bu  herhangi bir alanda  bir gelişim olabilir.  Politikadır, 
eğitimdir, sanattır… Hiçbir şeyi kabul etmeyen bu toplum karşısında ne kadar yenilik yaratabiliriz. Kendini 
eskiye ve köklerine bu kadar bağlamış bir toplum olması, bu toplumu gerileten yegâne sebeplerden bence. 
Bir saç konusunda bile bu kadar tepki verilmesi… “Neden insanlar bu kadar bağlı eskiye?” diye sormama 
sebep  oluyor.  Gelişime  kapalı  bir  toplumuz  sanırım.  İnsanlar  tuhaf,  herkesin  aynı  şeyi  düşünüp 
benimsemediğini anlamaları da gerek. Yenilik istiyoruz işte anlamıyor musunuz? 1900’leri geçeli çok oldu, 
biz büyüdük, siz her ne kadar eskiye takılıp kalsanız da.  Sizin ön yargılarınız ve bundan doğan yıkıcı 
eleştirileriniz, bizi yıkmaya çalışmanız… Bunun size ne yararı var? Kendinize gelin ve ayak uydurun artık.  
  Değişik, farklı ne varsa bu hayatta aynı muameleyi görüyor. Fiziksel ve psikolojik şiddete maruz 
kalıyor eninde sonunda. Adapte olmuyor ve hatta olmak de istemiyor, hayatında yeri olamayacağına 
inanıyor.  
Kaynak 
Irving, W. (2016). Uykulu Kuytu Söylencesi: Seçme Öyküler. İstanbul: İthaki. 
UMUDA YOLCULUK            Esra Demiryılmaz 21401717   
 
  Umut nedir sizin için? Tutulur ya da görülür bir şey mi umut? İçinizde bir yerlerde dolaşan bir 
şey mi umut yoksa baktığınız manzarada da görüyor musunuz onu? Kaybettiğiniz küpenizi aramaktan 
vazgeçmemek mi mesela, ya da aşık olduğunuz adamı beklemek mi bir gün size siz gibi bakacak diye? 
Kalıplara sığdırılır, şekle sokulur bir cevabı yok şüphesiz. Bambaşka hayatlar ve bambaşka bakışlar var 
o hayatlara. Gökkuşağına bakarken örneğin, o düşünce denizinden siz tek bir rengi ve yakıştırdığınız 
insanı çekip çıkarırken; şehrin başka bir yerinde bir diğeri belki kaybettiği annesinin gülümsemesini 
görüyor. Umudun tanımını onlarca dilde, onlarca sözlükte bulursunuz muhakkak. Sözcüklere 
sığdırmaya çalışanlar her zaman olacaktır ancak bana sorarsanız, umut her dilde arayıştır.  
  Belki de istemediğimden bilmiyorum, tekdüze bir hayatım olmadı hiç. Gözümü aynı şekilde 
açtığım, aşağı yukarı aynı şeyleri yaptığım, yastığa başımı koyarken yine “o” şeyleri düşündüğüm bir 
dönemim hiç olmadı. Kimisi ya mutludur çoğunlukla, ya daha mutsuz. Ya güleçtir ya da daha çok asar 
suratını. Bir günümün diğerini tutmadığı, iyisini de kötüsünü de uçlarda yaşadığım her dönemimde 
varmaya çalıştığım nokta hep umut oldu. Umudu aradım hep. Tarif etmeye çalıştığım şekliyle umudun 
kendisine değil, umudu bulmak fikrine tutundum. Kimisi kolay pes eder umut edecek gücü bile 
bulamaz kendisinde. En sade şekliyle, umut etmek güçlünün işidir aslında. Korkak olan umut 
etmekten bile çekinendir. Umut etmek beklemektir acıyı, acı çekmeyi ve gözlerden damlayacak o 
onlarca yaşın tuzlu tadını kaldırabilmektir. İnsana güç veren de umuttur, güçlü olmayı öğreten de.  
Hayal kurmak bile öyle kolay bir iş değildir eğer umut etmeyi bilmiyor ya da umut etmekten bile 
kaçınıyorsanız.  Geleceğinizi düşünürken; nerede, nasıl, kimle olacağınızı hayal ederken bile aslında 
umut ederek yapıyorsunuz bunu. Umut bizim bir noktaya varmak için dayandığımız, ondan destek 
aldığımız bir baston değil; varmak istediğimiz o noktaya ulaşmamızı sağlayacak olan pusulanın ta 
kendisidir.  Ellerinizden kum taneleri gibi kayıp giden mutluluklarınızı bir düşünün, umut etmek kadar 
güç verebilecek bir duygu olmasaydı içimizde çoktan her şeyden vazgeçmez miydik? Her 
düştüğümüzde yerden kaldıran o el, içimize mutluluk saçan o ışık demeti umut değil midir? 
  Bir an düşünün. Umut etmek duygusunun, böyle bir hissin içimizde hiç olmadığını varsayın. 
Düşüncesi  bile nefesinizi daralttı değil mi? Sizi en bunaldığınız, artık yaşamdan tat almadığınız anda o 
derin, karanlık ve sessiz boşluktan çıkarabilecek duygunun yokluk hissi bu. Çünkü annesini kaybedip 
gülümsemesini o gökkuşağında gören başkasının şehrin öbür ucunda hissettiği de; dört duvar 
arasında belki pişman, belki masum o mahkumun hava almasına izin verilen birkaç dakikada oksijeni 
içine çekip o mavi gökyüzüne bakarken yaşadığını hissettiren de umudun ta kendisidir. O zor şartları 
göğüslemesini sağlayan işte o umuttur, dışarı çıktığında neler yapabileceğine dair hayaller kurduran o 
umuttur. İşte ismini okuduğunuz o şarkıyı dinlerken, bu yazdıklarımı ve daha nicesini düşünürüm hep. 
Güneşin doğmayacağından en emin olduğunuz anda bile, o ışık süzmesini ararsanız çıkarsınız ancak 
işin içinden. Umuda varmaya çalışarak çıkarsınız. Ancak umudu aramak gayesindeyseniz anlamlanır 
her şey. İster bir mahkum olun, ister annesini kaybeden bir çocuk; ister hayatınızın en karanlık 
gününde olun, ister yıllarca hayalini kurduğunuz o en güzel gününüzde, size eşlik eden ve gününüzü 
kurtaran her zaman umudu bulmaya attığınız adımdır. Bu arayış her ruh için aynı ve değişmez olandır.  
RESBER1 
 
 
KABLODAKİ YAŞAM 
 
 Günümüzde dünyanın engellenemez bir hızla yükselen ve hayatımızdan 
soyutlanamayacak birçok trendi var. Bunlardan en etkilisi olarak teknolojiyi ele alabiliriz. Artık 
yaşadığımız çağa bile adını veren teknoloji furyası kimi zaman kaçınılmaz bir sonuç kimi zamansa 
yadsınamaz bir gerçek bizler için. Elbette her konuda olduğu gibi bunda da farklı görüşler ve 
eleştiriler mevcut… 
 Ne olursa olsun hayatımızın her anında bizimle olan bu teknoloji bizi gerçekten daha 
iyiye ulaştırıyor mu yoksa tüm bunlar süslenmiş bir yalan, karşı konulamaz bir illüzyon mu? İşte 
tam bu noktada dikkatli olmak, teknolojiye karşı yaklaşımımızı gözden geçirmek gerekiyor zira 
teknoloji olumsuz yönüyle hayatımızda birçok sorun teşkil ediyor. 
 Modern insanın en büyük sorunlarından biri iletişim bozukluğu bana kalırsa. Gerçek 
anlamda iletişim kurmayı, ilişkilerimizi sağlam temeller üzerine inşa etmeyi unutalı çok oldu. 
Derinliğimizi, içtenliğimizi korkunç bir hızla kaybetmeye başladığımızı düşünüyorum. Bunun 
temel sebeplerinden birinin teknoloji olduğu aşikâr. Birbirimizi anlamaktan, anlama istemekten 
oldukça uzağız. Hayatlarımız birkaç inçlik telefon ekranlarına sıkışmış durumda. Bütün gün sürekli 
sosyal medya hesaplarımızı kontrol ediyoruz, en fazla bir saat bile çevrimdışı kalsak kendimizi 
rahatsız hissediyoruz. Öyle ki artık uyandığımızda bile ilk yaptığımız şey telefonlarımıza bakmak 
oluyor. Yalan mı? Kabul edelim, değil. Teknolojiye karşı kendimizi kontrol edemiyoruz başka bir 
ifadeyle otokontrolümüzü yitiriyoruz… Örneğin arkadaşlarımızla görüşmeye karar veriyoruz, bir 
kafeye giriyoruz girer girmez internet şifresini soruyoruz. İletişim kurmak için girdiğimiz ortamda 
iletişim halinde kalabilmek adına tekrar gerçek hayattan kopuyor, ilişkilerimizi sınırlandırıyoruz. 
Bu örneği sizin de yaşadığınıza adım gibi eminim. Hayatlarımızın geldiği nokta gerçekten bundan 
ibaret. 
 Elimizden düşmeyen telefonlarla, sürekli gelen bildirimlerle, hayatımızın fonunu 
oluşturan açık televizyonlarla uçurumun kenarına doğru gidiyoruz. Asıl sosyalliğimizi 
kaybediyoruz ve ne yazık ki farkında değiliz. Farkında olanlarımız ise bu duruma karşı çaresiz 
çünkü artık bu durum bir bağımlılık halini almış, kurtulması oldukça güç görünüyor. Elbette 
teknolojinin yararlarını göz ardı etmiyorum, hayatıma kattığı yenilik ve kolaylıklardan 
faydalanıyorum ancak soyut bir terazi de tartarsak teknolojinin getiri ve götürülerini, 
hayatımızdan çalınan şeyler ciddi ölçülerle ağır basacaktır. Tüm bunlara rağmen teknoloji devleri 
diye nitelendirebileceğimiz şirketler, borsalar, holdingler insanları teknoloji bağımlılığın da daha 
da berbat hale getirecek reklamlar yayınlayıp onları manipüle etmeye çalışıyorlar. Bu politikada 
oldukça başarılı oldukları yadsınamaz bir gerçek. Artık yeni aldığımız bir ürünün üst modeli çıkar 
çıkmaz ona saldırıyor, almak için elimizden geleni yapıyoruz. Çünkü firmalar, reklam politikaları 
bizi yeni çıkanın illaki daha iyi olduğuna inandırıyorlar. Teknoloji konusunda dikkatli olmamız 
gerekiyor daha önce de dediğim gibi... Teknoloji çok geniş ve tehlikelerle dolu bir alan kendimizi 
olumsuz yanlarına karşı izole edip mümkün olduğunca bilinçli ve kontrollü bir yaklaşım 
edinmeliyiz zira toplum olarak gidişatımızı endişe verici buluyorum. RESBER2 
 
Bu korkunç gidişatın farkında olmayan birçok insan var hala etrafımızda. Kendimizi, 
varlığımızı yok etmek üzere olan, bizi bir robota çevirmekte kararlı gözüken teknolojiyi gerçek 
anlamda tanımayan insanlarla dolu toplum. Belki daha geniş ve realist bir perspektif sağlar 
umuduyla sizlere İngiltere’de çekilen 2011 yapımı Black Mirror isimli televizyon dizisini tavsiye 
edebilirim. Senarist koltuğunda Charlie Brooker bulunan dizi teknolojinin korkutucu realitesini 
gözlerinizin önüne tüm çıplaklığıyla serecektir. Kimilerinin abartı olarak nitelendirebileceği bu 
televizyon serisinde bizi bekleyen kötü senaryoyu görebilir, kendinizi tüyler ürperten bir 
distopyanın tam ortasında bulabilirsiniz. 
İşte tam o zaman ciddi bir farkındalık kazanacağınıza, teknolojiye olan bakış açınızın çok 
farklı boyutlara taşınacağına dair hiç şüphem yok. 
Koray Berker REŞBER   
Kaynakça 
Black Mirror. Haz. Charli Brooker. 2011. 
 
 
Ezgi Nur ARI 
21400419 
 
 
NE GEÇMİŞTEN MUTLULUK NE GELECEKTEN UMUT 
 
 
 
Şu sıralar en çok duyduğum şeydi sanırım “Kendi dünyanda yaşıyorsun.” cümlesi. Benim 
dünyam. Geçmişi tufan, geleceği kıyamet olan dünyam. Ben gibi… Ben de geleceğin bir 
cesedi değil miyim? Belki yarının belki üç ay sonranın belki de elli sene sonrasının. 
Zaman içinde yaşadığımız bir akarsudur. Bizi alıp ya ileriye doğru götürür ya da boğup 
öldürür. Şayet beni boğsa, bilebilir miyim hangi damlaya verdiğimi son nefesimi? Bir şey 
ifade eder mi benim için zamanın hangi damlası, hangi anı olduğu? Birilerine göre daha yolun 
başında bile sayılamayacağım şu ömrümde ne fark ettim biliyor musun? Boğulmak için suya 
gerek yokmuş. Düşünceler, insanın içindekiler yetiyormuş boğulmaya. Buna rağmen hep bir 
gelecek var tabi. Hep bekliyorum. Bir olayı, bir gideni belki de hiç gelmeyecek olanı 
bekledim hep. Dünün geçtiği ve belki de yarının hiç gelmeyeceği ihtimalini bilmeme rağmen 
bekliyorum. Geçmişin ve mevcut zamanın yalnızlığı, acısı ve tecrübesi arasında, geleceği 
düşünüp tebessüm etmemi sağlayan içimdeki umut sayesinde. Veya sayesindeydi. Söz konusu 
insanın içindeki umut olduğunda benim umudumun içimdeki yeri belli gerçi. Genelde 
kursağımda kalır kendileri. Hayal etmek bir nevi umut etmektir bana göre. İçimdeki umudu 
filizlendiren kurduğum hayallerdi hep, bundan bu düşüncem. Ben her gece kafamı yastığa 
koyduğum anda, uykuya dalmadan önce hayaller kurdum hep. Ama artık gözlerimi 
kapattığımda hiçbir şey düşünmüyorum bile. Çünkü canımı en çok acıtanın, beni en çok 
kıranın, gerçekleşmediğinde parçalanıp ve her parçasını yüreğimin ayrı bir yerine saplayan 
umutlarım olduğunu fark ettim. Tam da şuanda, akrep ve yelkovan 03:40 ı gösterirken, yola 
bakan bir pencere kenarında farkına vardım bunun. Aslında beni başkalarının üzmediğini, o 
başkalarının üzerine kurduğum hayaller yıkıldığı, onlardan beklediklerimin gerçekleşmediği, 
bırakın gerçeklemesini kıyısından bile geçmediği zaman acıyor canım en çok. Ne güzel demiş 
adını hatırlamadığım bir filmde, pek de önemli olmayan bir sahnedeki yan karakter; en çok 
beklentiler yorar insanı diye. Sokak lambasının ışığından seçebildiğim yağan yağmur 
damlaları da aynı fikirde olmalı. Aklımdan bunlar geçerken birden hızlanmaya başladıklarına 
göre. Elimdekiler, sahip olduklarım mutlu olmama elbet yeterdi ama ben yetinmeyi 
bilemedim.Oysa hayatta ilk öğrendiklerimdendi şükretmek. Ayrıca en çabuk unuttuklarımdan 
da. Hep bir koşul-şart kip eki kattım yaşamıma. “Bu olur-sa mulu olurum. O gelir-se 
sevinirim.” Ne beklediğim geldi, ne de istediğim oldu. Sevdiğimin gidişi acıtmadı 
canımı,yakmadı yüreğimi dönüşüne dair kurduğum hayaller, geri gelişine dair beslediğim 
umutlar kadar. Son kez baktım camdan dışarıya, içlendim gerçekleşmeyen hayallerime, 
beklentilerime, mesafelere. O mesafelere rağmen unutmadıklarım, unutamadıklarım ve son 
nefesime kadar unutmayı istemediklerim var benim. Anıları hafızaya değil de kalbe yazınca, 
nefes almadan yaşamaktan bir farkı kalmıyor unutmanın çünkü. Ve ben iyi kötü her ne 
yaşadıysam O’nunla beraber yüreğime yazdım. Sanki benim için söylemiş Canan Tan; “o 
yürek şimdi talan, şimdi yangın yeri.” 
Her zorluğa göğüs gerebilirim gibi geliyor. Tabi işin içine, artık sadece ağırlık yapmaya 
yarayan yüreğim dahil olmasa. O dahil olmasa yaşadıklarıma, mantığım ve ben gül gibi geçinip 
gideceğiz belki de. Hem mantığımla birini özleyemem ki. Bir daha gelmeyecek olanın gidenin yokluğuna üzülemem. Belki de en güzeli umut edemem. Bu sayede, o geminin bir gün 
geleceğine inanan İsmail abiden bir farkım olur. Umut etmek zaten en son nokta değil miydi? 
Bırakalım öyle kalsın. Biz de varsın olduğumuz kadar güzel olalım. Sonrası olmasın. Gecenin 
dördünde gözlerim artık uyku için sızlarken, birkaç saat sonra güneşin yeniden doğacağını 
bilmek bize yetsin. Kendimizden başka, yeni günden bile bir şey beklemeyelim. Çünkü 
bekleyen her şey bir gün soluyor. Bu bir papatya da olabilir umut da. Bırakalım biz 
beklemeden çiçek versin bazı şeyler. Yaşanılası her şey er ya da geç bir şekilde yaşanır zaten. 
Giden geminin ardında kalıp, limanda el sallayan, dönüş yolu gözleyen olmak kime ne 
kazandırdı ki şimdiye kadar? İnsanoğlunun bir türlü vazgeçemediği illüzyon olan umuttan 
benim vazgeçme zamanım gelmiş de geçiyor sanırım. Belki de bu yazıya başlamadan 
vazgeçmiştim ama farkında değildim. Demek ki benim zaman makinemde geçmişe götüren 
yüreğime kazıdığım anılarım olsa da geleceğe götüren umutlarım değilmiş.Şimdi uyumalıyım. 
En azından uyumaya çalışmalıyım. Başta bir dergideki röportajından etkilenerek bunları 
düşünmeme sebep olan Mahir Ünsal Eriş’e, sonra Leyla ile Mecnun’un İsmail abisine son 
olarak da sizlere iyi geceler. Güneş doğuyor.  
 
Emin Bahadır Türker 
 
KAYBOLMUŞ İNSANLAR 
 
Hayatınızda ne kadar çaresiz kaldınız? Bir kış akşamında soğuktan yakalarınızı kaldırıp 
ceketinize sımsıkı sarıldınız. Hızlı adımlarla evinizin yolunu tutarken gidecek yerinizin 
olmadığını aklınıza getirdiniz ve bu bile kanınızı dondurmaya yetti. Peki ya, hiç yanından geçip 
gittiğiniz hayatları gözünüzün önüne getirdiniz mi? Gidecek bir eviniz, yiyecek yemeğiniz 
yoksa ve yalnızca yasal olmayan yollarla, çalıp çırpma gibi, var olabiliyorsanız, tam olarak 
sistemin yuttuğu yerdesiniz demektir ve çaresizliği iliklerinize kadar hissedeceğinize bahse 
girerim. Günümüzün “gelişmiş” modern dünyasında insan haklarının öneminden 
bahsedilirken, adeta vahşi doğa metaforuyla geri getirilen köle sisteminden bir haber 
yaşayan orta sınıfın bitmeyen dertlerinin aksine, ortada yüzyıllardır şekil değiştiren kölelik 
sistemini ele aldığımızda refah düzeyinin yanından bile geçmeyen milyonlarca yaşamın 
yanından biz geçip gidiyoruz her gün. George Orwell hayatının sadece bir dönemini 
betimleyerek bunu tüm çıplaklığıyla önümüze koyuyor. Etrafımızdan duyduğumuz şehir 
hikâyeleriyle yüzleşip yakınında olduğumuz uzak yaşamların kapısını aralıyoruz. Karın 
tokluğuna 17 saat çalışılan mahzenlerin yemek yediğimiz lüks restoranların altında olması 
belki de tüm hikâyeyi baştan sona özetliyor. Ya da bir dilenciye bozuk para verdiğimizde 
neden beklediğimiz o minnettar bakışı almadığımızı ve bozukluklarla kendimizi nasıl 
tanrılaştırdığımızı aslında bizim olanın sistemde nasıl kaybolup bize geri döndüğünü ya da 
zorla alındığını dibe çöküp tekrar dipten çıkarak tecrübe ediyoruz. Sefalet düzenli hâle 
geldiğinde çaresizlik azalır, bir süre sonra yok olur. Somutlaştırdığımız her şey anlamını yitirir 
soyut somuta, somut soyuta karışır. 
Dibe çöktükten sonra hiçbir şey yokmuşçasına normale dönülebilir mi peki? 
Mutfakların arkasındaki pisliği, saf çaresizliği, sistem atığı olarak görülmekten dolayı herkesin 
maskesiz ifadesini, gerçek duygularını gördükten sonra büyük oyuna tekrar dahil olup 
topluma karışılabilir mi? Belki sefalet çoğuna müstahak görülebilir sınıf farkına, çabalayan 
çabalamayan arasındaki farkın adaletli olacağına inanılabilir ama insanın insan olarak 
yaşamasına izin verilmeyen bir modern dünyada bunun ırkçılıktan farksız olduğu söylenemez. 
Herkesin baştan aynı şartlarda doğmadığı aşikâr olan bir düzende hayatı boyunca bunu 
eşitleyemeyecek olmak bizi barbarlıktan öteye götürmez. Biz bunun için pişman değilsek 
bizden para isteyen dilenci de bize minnettar olmayacaktır. 
Yokluğu kabullenemediğimiz bu hayatta her şeyin kıtlığından söz ederiz. Kıtlık her 
daim hayatın içindedir sevgi kıtlığı kırık kalplerin, merhamet kıtlığı gaddarlığın, adalet kıtlığı 
yoksulluğun sebebidir. Ama her kıtlık başkasının zenginliğine sebep olduğu için buna karşı 
koyacak güç hiçbir zaman bulunmaz. Unutmamak gerekir ki: bir yerlerde kıtlık varsa mutlaka 
başka bir yerin zenginliğine sebep olmak içindir. Semtler bölümlere ayrılmış, merdiven 
usulüyle yaşanan bir sistem var olduğu sürece, yukarıdan bakan aşağıdakini görmediği sürece 
insanların niteliği söz konusu olmayacaktır. Eğitimli kişiler bile sokakta dilenebilir ya da 
kalacak yer bulmak için şehri günde iki kere baştan sona yürüyebilir. Ya da ucuz restoranlarda 
garson olabilirler. Hayatı boyunca bir kitap açmamış olan, restoranından iki kilometre 
uzaklaşmamış cahil birinin ona emir vermesi de yanlış değil bu durumda. Sistem tarafından 
bir kere sindirildikten sonra tekrar kimlik kazanmak biraz şansınız yaver gitmesine bağlı kalır. 
Elbet bu çaresizlik sonsuz değildir, en azından anlatılan hikâyeye göre eşsiz bir deneyim olsa 
da bize hep haberdar olduğumuz ama farkında olmadığımız dünyanın kapılarını açar. Saf 
çaresizliği, beş parasızlığı önümüze koyarak küçük hayatlarımızın neyin parçası olduğunu ve 
bazı hayatlar karşısında ne kadar büyük olduğunu önümüze koyar. Bizden daha büyük 
şeylerin varlığının farkına varmamıza yardımcı olur belki de. Var ve yokun arasındaki ince  
Emin Bahadır Türker 
 
çiziği de duran büyük yaşamların, kaybolan insanların, yutulan hayatların hikâyesini 
öğrenmek gözümüzü açabilir. Kurulmuş koca sistemin neresinde olduğumuzu fark edip 
yolumuza devam edebiliriz. 
 
 
Kaynakça 
 
Orwell, George. Paris ve Londra’da Beş Parasız. Can Yayınları, 2015. 8.Basım. 
Dilara Durmuş 
21300796 
 
 
 
Umudunu Kaybetme 
 
Hayatta sahip olduğun tüm mal varlığını kaybettiğinde ne yapardın? Pes etmeyip, 
sorunlarla mücadele mi ederdin? Yoksa hayatın içinde kaybolup, kendine acımayı mı 
seçerdin? Cevap vermesi çok zor bir soru bana göre çünkü her iki durumda da sıkıntı 
çekileceği çok net bir şekilde görülüyor. Peki, bu kaybettiğin paralarla birlikte mutluluğunu da 
kaybetme olasılığın var mıydı? Bu senin için olası bir durumsa eğer, hayattaki mutluluk 
kaynağının sadece maddiyat olduğu açıkça anlaşılıyor. Hayatı boyunca çocuğu ve eşinin 
mutluluğu için çalışmış bir baba hayal edelim… Hiçbir zorluğa boyun eğmeyen, her sorunun 
üstesinden gelmeye çalışan bir baba… İş hayatında yaşadığı başarısızlıklar sebebiyle eşi 
tarafından terk edilmiş olması ve maddi sıkıntılar yaşaması, onun çocuğuyla birlikteyken 
mutlu olmasına hiçbir zaman engel değildi. Çünkü hayatta daha önemli şeyler vardı mutlu 
olmak için… İşte filmin konusu tam olarak da burada başlıyor. Will Smith’in başrolünde 
olduğu The Pursuit Of Happiness filmi, hayata olan bakış açımı ve mutluluğun tanımını bende 
tamamı ile değiştirdi. Hayata nasıl pozitif yönünden bakılması gerektiğini, hayatta en önemli 
olan şeyin para olmadığını çok güzel bir şekilde işlemişti. Filmin gerçek hayattan          
alınmış olması bendeki bu büyük etkinin sebebi sanırım. 
Gelelim mutluluk konusuna… Mutluluk nedir? Daha doğrusu size göre ne demektir? 
 
Mutluluk dediğimiz sadece sekiz harften oluşan ancak hayatımızın asıl amacını oluşturan şey 
değil midir sizce? Kişiden kişiye göre değişebilen ama aslında aynı temele dayanan bir 
duygudur bana göre. Günümüzde, insanlar bu duyguyu biraz farklı yorumluyor sanırım. 
Mutluluğun sadece parayla gelebileceğini düşünüyorlar ve hayatlarının merkezine parayı 
koyuyorlar. Ne kadar çok para kazanırlarsa, o kadar çok mutlu olacaklarına inanıyorlar ve bir süre doyumsuz oluyorlar. Sahip olduklarının hep daha fazlasını istemekten, sahip 
olduklarından zevk alamaz hale geliyorlar. Kendilerini mutlu olduklarına inandırıp, sahte 
mutluluklar yaşamaya başlıyorlar ve bu mutlulukları sahip oldukları paraya göre ölçüyorlar. 
Zaman geçtikçe, manevi değerler önemini kaybediyor. Örneğin, arkadaşlarınla buluşacağın 
zaman oturduğun mekânın önemi artıyor ve lüks olmayan bir yere gittiğinde mutsuz 
oluyorsun, yanında en sevdiğin insanların olmasına rağmen… Oturulan mekânın, yenilen 
yemeğin hiçbir önemi yoktur aslında çünkü sen arkadaşlarınla birlikte yine aynı şeylere 
gülecek, aynı şeylere ağlayacaksın. Oturduğun lüks restoran, bu gerçeği asla değiştiremez. 
Arkadaşlarınla, ailenle birlikte oturduğun çok da pahalı olmayan bir yerde, gülüp eğlenmenin 
verdiği mutluluk paha biçilemez çünkü o gerçek mutluluktur ve sahip olduğun paranın 
çokluğuyla hiçbir ilgisi yoktur. 
Neden insanlar her şeyin iyi taraflarını görmezden gelip sadece kötü taraflarına 
odaklanırlar? Mutlu olmak varken neden mutsuz olmak için sebep ararlar? Karamsarlıktan 
kurtulup, hayata pozitif yönünden bakmak bu kadar zor mu? İşler sarpa sardığında bile güzel 
günlerin geleceğine inanmak düşünüldüğü kadar zor değil aslında. İnsanın hayattan 
kopmaması için iyi bir nedeni varsa eğer ona tutunup her şeyin üstesinden kolaylıkla gelebilir 
bana göre. Bunu The Pursuit Of Happiness filminde de çok açık bir şekilde görebiliyoruz. 
Chris’in hayatta sahip olduğu her şeyi kaybetmesine rağmen oğlu için hayata dört elle 
sarılışını ve umudunu asla kaybetmeyişi iyi bir örnek olarak verilebilir bu konu hakkında. 
Umut bizi hayata bağlayan en önemli şeydir. Biraz klişe olacak ama nefes almamız 
durduğunda değil, umudumuzu kaybettiğimizde ölürüz aslında… Çünkü bizi hayatta tutan, 
sorunlarla mücadele etmemizi sağlayan sahip olduğumuz umudumuzdur. Hayatta her ne 
yaşanırsa yaşansın, sonuçları kötü olsa bile umutsuzluğa kapılmamalıyız. İyi taraflarını 
görmeye çalışıp, daha güzel günlerin geleceğine inanmalıyız. Çünkü hayat sandığımızdan çok 
daha kısa…  
Can	Soygür	
Parlak	Geçmişler	ve	Bitik	Hayatlar	
Dibe	batmak	da,	oradan	çıkmak	da	ancak	bizim	elimizdedir.	Öyle	bir	zaman	gelebilir	ki,	
hayatımızın	kontrolü	elimizden	istemeden	kayıp	gidebilir.	Kendimizi	umduğumuz,	tutkuyla	
arzuladığımız	yerle	alakası	olmayan	bir	konumda	buluruz.	Farkında	bile	olmayız	belki.	Öyle	ki	
yaptığımız	işe	ümitsizce	tutunma	çabalarımız,	boş	birer	çırpınışı	andırır.	Nitekim	bir	yerden	
sonra	gerçekten	koparız.	Zihnimiz	ve	egomuz	el	ele	verir,	o	an	olduğumuz	acınası	kişi	yerine	
eski,	güzel	ve	başarı,	şan,	şöhret	dolu	günlerimizi	yüzümüze	vurur	adeta.	Gerçek	hayat	ve	
aklımızda	olan	bitenler	birbirine	girer.	Önümüzde	sıra	sıra	duran	engeller	aşılmaz	birer	duvar	
gibi	görünürken	dostlarımız	da,	eğer	kaldıysa,	bize	acıyarak	bakarlar.	
Şöyle	de	bir	durum	var,	ne	kadar	dibe	batarsak	çıkışımız	da	o	kadar	eşsiz	ve	görkemli	
olur.	Doğru	kararlarla	ve	biraz	da	cüretkar	hamlelerle	kendimizi	olduğumuz	yerden	olmak	
istediğimiz	yere	taşıyabiliriz.	Durum	ne	kadar	zor,	hatta	imkansız	görünse	de…	Tıpkı	Birdman	
filminin	başkahramanı,	aktör	ve	eski	sinema	yıldızı	Riggan	Thomson	gibi.	Geçmişi	bir	türlü	
peşini	bırakmayan,	iç	çatışmasız	bir	anı	olmayan	bitip	gitmiş	bir	adam	ve	peşinden	son	bir	umut	
kovaladığı	başarılı	bir	Broadway	sanatçısı	olma	düşü…	Hayallerinde	kaybolmuş	milyonlarca	
insanı	temsil	eder	bir	açıdan.	
Bu	filmin	bana	aşıladığı	bir	fikir	varsa	o	da	şudur:	Hayatımızı	bir	başarı	öyküsüne	de,	bir	
kara-mizaha	da	çeviren	yalnızca	bizizdir.	Riggan	da	kendisini	sürekli	başarısız	olarak	addeden,	
Hollywood	yıldızı	olduğu	yılları	ve	oynadığı,	onu	ünlü	yapan	karakteri,	Birdman’i	özleyen	bir	
aktördür.	Bana	kalırsa	bu	bağlamda	nasıl	biri	olmamamız	gerektiğinin	portresini	çok	iyi	çizer:	
Bitap	ve	diplerde	bir	adam.	Günümüzde	eski	başarısını	kaybetmiş	tüm	insanların	ortak	bir	
betimlemesidir	tıpatıp.	Riggan’la	ilgili	en	önemli	ve	anlamlı	detay,	kafasında	ona	ne	kadar	
acınası	ve	eskiden	ne	kadar	harika	olduğunu	söyleyen	bir	Birdman	figürü	olmasıdır:	Kulağına	
devamlı,	çıldırtırcasına	fısıldar	ve	aşağılar.	Tıpkı	herhangi	bir	mutsuz	insanın,	başarılı	geçmişine	
ve	eskiden	kim	olduğuna	olan	takıntısı,	kendine	haksızlık	yapması	gibi.	Oysa	kendini	şimdiki	
olduğu	haliyle	kabul	edebilse…	
	
								Kendileri	budur,	bu	arada…	Her	ne	kadar	genellemelere	karşı	olsam	da	itiraf	etmeliyim,	insanlar	olarak	böyleyizdir	
çoğu	zaman;	geçmişlerimize	takılır	kalırız.	Bir	türlü	bırakmayı	beceremeyiz.	Misal	ben,	bir	hata	
yaptığımda	günlerce,	belki	haftalarca	kafaya	takarım;	“Ne	yapsam	daha	iyi	olabilirdi?”	diye.	
Hatamın	boyutuna	göre	de	bir	pişmanlık	duygusu	kaplar	içimi.	Bilakis	burada	göstermemiz	
gereken	erdem,	geçmişte	neler	yapabildiğimiz	yerine	şu	anki	potansiyelimize	odaklanmamız.	
Filme	dönersek,	Riggan’ın	da	sonlarda	da	olsa	bu	erdemi	gösterdiğini	görebiliriz:	(Cahilliğin	
Umulmayan	Erdemi)	adı	ile	kastedilen	de	budur.	
Nasıl	 yaptığından	 ve	 neler	 olduğundan	 bahsetmeyeyim	 çok;	 herkesin	 kendi	
yorumlaması	gereken	ve	her	saniyesi	düşündüren	bir	yapıt.	Ancak	şu	yorumu	yapabilirim;	
hepimizin	kafasının	içinde,	Riggan’ınki	gibi,	kulağımıza	fısıldayıp	duran	bir	Birdman	vardır.	Bu	
gıcık,	susmak	bilmeyen	şahıs	aslında	bizim	geçmiş	özlemlerimiz,	belki	de	pişmanlıklarımızdır.	
Geçmişe	dair	olumsuzluklarımızı	simgeler.	Biz	ona	artık	susmasını	söylemedikçe	de	hiçbir	yere	
gitmeyecektir.	Bu	yüzden	kendimizi	gereksiz	yere	ezmek,	geçmişe	ikide	bir	bakmak	yerine	
önümüze	ve	aslında	neler	yapabildiğimize	bakmak	en	doğrusudur.	Bunları	yaptığımızda	iç	
sesimizin	bizi	yermeyi	bıraktığını	da	fark	ederiz	en	sonunda.	
Kendi	açımdan	bakayım	biraz	da.	Neyse	ki	henüz	kafamı	tırmalayan	bir	Birdman’im	yok,	
hayatımın	kontrolü	de	şimdilik	benim	elimde	gözüküyor.	Belli	mi	olur,	belki	de	konuşmak	için	
çok	erkendir.	Daha	özlemle	ve	takıntıyla	bakacağım	bir	geçmişim	bile	tam	oluşmamışken	hele…	
Riggan’ın	orta	yaşlarında	olduğunu	düşünürsek,	o	hâle	düşmek	için	önümde	uzun	yıllarım	var.	
Daha	ilerde	özlem	duyacağım	bir	başarım	da	yok.	Ancak	farkında	olduğum	gerçek,	hayatımızın	
kontrolünü	 hep	 kendi	 elimizde	 tutmamız	 gerektiğidir.	 Hayaller	 ve	 Birdmanler	 peşimizi	
bırakmak	istemese	de	arkamıza	değil,	önümüze	bakmalıyız	daima.	
Kaynakça:	
1.  Birdman	veya	(Cahilliğin	Umulmayan	Erdemi).	Yön.	Alejandro	González	Iñárritu.	Bir	
Film,	2014.	DVD.	
Deniz Güzelcik 
İçi Kalaylı Kazan 
  Trabzon’u ilk kez ziyaret ettiğimde o zamanlar hangi yaşta olduğumu hatırlamayacak kadar küçüktüm. 
Saatler süren yol boyunca arabanın içinde çok sıkıldığımı hatırlıyorum. Henüz okuma yazma bilmediğimden, 
annem ve babamdan sürekli şehre kaç kilometre kaldığını yazan tabelaları okumalarını istiyordum. Yolculuk 
sırasında dedemlerin evinin Trabzon’un Vakfıkebir ilçesinde olduğunu öğrenmiştim. İlçe Trabzon’un merkezinin 
dışındaymış. Bu beni mutlu etmişti çünkü yolun kısaldığı anlamına geliyordu. Tabelalarda yazan mesafeden 
Vakfıkebir’e olan uzaklığı çıkararak ne kadar yolumuzun kaldığını hesaplamaya çalıştığımı hatırlıyorum. Sanırım 
matematiği hayatımda ilk olarak o noktada kullandım. Henüz çok küçükken Trabzon’da kazandığım izlenimlerin 
hayatıma yön verdiğini düşünüyorum. 
  Vakfıkebir’e varmıştık ancak bu yolculuğun sonuna geldiğimiz anlamına gelmiyordu. Dedemlerin evi 
merkezden uzak bir köyde bulunuyordu. Bizim köyümüz de Doğu Karadeniz bölgesinde bulunan köylerin çoğu 
gibi birbibrinden oldukça uzakta konumlanmış evlerden oluşuyordu. Çocukken kafamda oluşturduğum köy 
imgesiyle bizim Trabzon’daki köyümüzün tek bir ortak noktası bile yoktu. O zamanlar köy denince aklıma bir köy 
meydanının etrafında konuşlanmış evler, büyükbaş ve küçükbaş hayvanlardan oluşan bir ortam geliyordu. 
Ancak Trabzon’daki evler birbirinden uzakta olduğu gibi, hayvancılık nâmına hiçbir şey yoktu. O zamanlar anlam 
veremediğim bu durumun sebebini lise yıllarında gördüğüm coğrafya dersi sayesinde öğrendim. Vakfıkebir’in 
merkezinden köye çıkan yolu düşündüğümde hâlâ tüylerim ürperiyor. Yolun büyük kısmını gözlerim kapalı bir 
şekilde arabanın arka koltuğuna kapanarak geçirmiştim. Köy dağın eteklerine değil, direkt olarak dağ sırtına 
kurulmuştu. Keskin dönüşlerle dağa tırmanan, hiçbir güvenlik önleminin olmadığı, insanda sürekli uçurumdan 
aşağı düşecekmiş hissi uyandıran bir yoldan köye gittiğimizi hatırlıyorum. Bugünlerde yaşadığım yükseklik 
korkusunun temelinin o gün atıldığını düşünüyorum. Bugün içimde olan klasik araç tutkusunun da ilk Trabzon 
ziyaretimde  başladığına  eminim.  Zorlu  arazi  şartlarından  dolayı  neredeyse  bütün  köylüler  ulaşım  için  jip 
kullanıyordu. Tabii bu jipler günümüzdeki lüks benzerlerinden ziyade, 1950’li yıllarda üretilmiş, güçlü motorları 
ve engebeli araziye uygun yürüyen aksamlarıyla öne çıkan modellerdi. O zaman bu araçlara hayran kalmıştım. 
Şimdilerde bu hayralık klasik araç tutkusu olarak devam ediyor.Babam geçen sene Trabzon’a gittiğinde ona bu 
araçlardan bir tane alması durumunda aracı restore edip çok yüksek bir meblâya satabileceğimizden bahsettim 
ancak ikna edemedim. Şimdi düşünüyorum da, bu yaptığım hareket klasik araç tutkusuyla zaten ters düşüyordu. 
Trabzon’da geçirdiğim günler boyunca fıkralara konu olan Karadenizli zekasının kullanıldığı alanları bizzat 
gözlemledim ve hayretler içinde kaldım. Köylüler sosyal hayatın birçok alanında kullanmak üzere bir çok teknik 
ve araç geliştirmişti. Tarlalar ve evler arasına kurdukları teleferik mantığıyla çalışan ulaşım sistemini hâlâ 
unutamıyorum. O yaşta bu sistemin mühendisliği üzerinde düşünmek yerine onu bir oyuncak gibi kullanıp tadını 
çıkartmakla  meşguldüm  tabii  ki.  Gördüğüm  buna  benzer  araçların  ve  oranın  yerli insanlarıyla  kurduğum 
diyalogların yaratıcılığıma çok büyük katkı sağladığına eminim. 
  Hayatım geri kalan bölümünde birçok kez daha Trabzon’a gittim. Her ziyaret benim için ayrı bir 
heyecandı.  Oraya  her  gidişimde  keşfedilecek  yeni  şeyler  buldum,  yeni  insanlarla  tanıştım.  Yaşımın  da 
ilerlemesiyle her gidişimde etrafı daha farklı gözlemledim. Haliyle şehrin bana olan etkisi de arttı. Her yaptığım 
ziyaretin hayatıma yön verecek etkiye sahip olduğunu düşünüyorum. Oradaki büyüklerden öğrendiklerim, 
gözlemlediklerim ve yaşadığım olayların psikolojim üzerindeki etkisi direkt olarak hayatıma yön verdi. Bu 
yaşantılar kimi zaman hayatımı olumsuz etkilese de –yükseklik korkusu gibi-, çoğu zaman bana yol gösterecek 
etkiye sahipti. 
 
Bartu İlkılıç 
 
KENDİMDEN KAÇTIKÇA KENDİME DÖNÜYORUM 
    Hiç durup dururken, hayatınızın ve gündelik yaşantınız tam ortasında şöyle bir durup da yaptığınız veya 
etrafınızda olan biten hiçbir şeye bir anlam veremediğiniz oldu mu? Ya da yine her şeyin tam ortasında 
aklınıza o an gelebilecek her şeyden son derece sıkılmış bir hâlde olduğunuzu fark ettiniz mi? Yaklaşık bir ay 
önce bu bahsettiklerimin hepsi benim başıma geldi. Hayatımın fazlasıyla tekdüze olduğunun farkına vardım 
ve o andan itibaren hiçbir saniyesinden de keyif alamaz oldum. Olduğum kişiden, yaptığım işlerden, 
çevremden, kısacası hiçbir şeyden memnun değildim. İçimde bir şeyleri bırakıp gitme isteği oluştu, hem de 
öyle böyle değil, direnilecek gibi değil… Fakat bir yandan da biliyordum ki sıkıldığım ne varsa kendimdeydi, 
kafamın içindeydi. Ben nereye gidersem oraya geleceklerdi. Kendinden de kaçamazdı ya insan… Yapacak bir 
şey yoktu benim için, ta ki bir tesadüf eseri Pia Tafdrup ile tanışıp şiirlerini okuyana kadar. Özellikle 
Bulunduğun Yerde adlı kitabındaki her şiir, tabiri caizse ufkumu açtı ve beni bu büyük karanlık sıkıntıdan 
kurtarmayı başardı… 
    Her şey okulun yoğun temposundan bunalmam ile başladı. Her gün eve onlarca ödevle dönüyor, bütün 
akşamlarımı akademik çalışmalara ayırıyordum hemen hemen. Geri kalan zamanımda ise vücudum âdeta 
evden dışarı adım atmayı reddediyordu, “Yat dinlen!” diyordu bana. Sosyal yaşantım da böyle böyle sıfıra 
inmeye başladı. Aile ilişkilerim ise her zamankinden daha zayıftı. Belki de yaşımın getirdiği özgürlük aşkından, 
bağımsızlık arzusundan olacak sürekli didişiyordum ailemle. O kadar küçük şeyleri tartışma konusu haline 
getiriyordum ki çevremdeki herkesle, bir süre sonra ben bile rahatsız olmaya başlamıştım kendimden. Oysa 
kendimden asıl rahatsız oluşum, gerçekleri görüşümle başladı. Sadece kendimden değil, daha önce de 
bahsettiğim gibi, her şeyden ve herkesten rahatsız oluyordum artık. Ben dâhil bütün insanlar üretim tarihleri 
farklı fakat tasarımları aynı robotlar gibi davranıyorlardı. Onlarca fabrikadan sürüyle aynı ürün çıkıyordu. Hep 
bir zorunluluk vardı üzerimizde, hep bir kendini adanmışlık. Okul, iş, aile, emeklilik… Döngü hiç şaşmıyordu 
neredeyse. Bir kitabın farklı sayfalarıydık fakat konu aynıydı. Değişen bir şey yoktu… Bu yüzden de değişmek 
istiyordum.  Pia  Tafdrup’un  şiirlerinde  gördüm  yapabileceğimi.  Gidebileceğimi,  her  gidişin  bir  kaçış 
olmayacağını, normlardan sıyrılıp kendim olabileceğimi gördüm. “Arada bir gereksinim duyuyorum geceye / 
Arada bir ödünç almam gerekiyor onun sessizliğini / Arada bir bırakıp gidiyorum içinde bulunduğum / 
Koşulları / Ve şu anda uzaklaşacaksam eğer / Kendimden / Gecenin sessizliği gerekli bana / Hemen şimdi bu 
gece.” (Tafdrup, 2016, 16)  diyordu bir şiirinde Tafdrup. Sözüne aynen uyup günlerce gecenin karanlık ve 
sessizliğinde kendimi bulmaya çalıştım. Gördüklerim ya da duyduklarım hiçbir şekilde engel olamıyordu bunu 
gece yaptığımda, işin püf noktası da buydu. Asıl isteklerim, asıl amaçlarım neydi? Ben kimdim? Daha da 
önemlisi, kim olmak istiyordum ve nasıl olacaktım? Cevap çok basitti… Kısacık bir şiirinde gizliydi Tafdrup’un. 
“Düşlerdekinden / Daha uzağa gitmek / Ve gelmek dünyaya / Bin kez doğarak.” ( Tafdrup, 2016, 101) diyordu 
Tafdrup şiirde, kendimi bulabilmem ve bu sıkıntı dolu hâllerimi arkamda bırakabilmem için her türlü olanağı 
sağlarcasına bana… 
    Ben ne mi yapacağım? Gideceğim, gezeceğim… Zorunluluklarımdan bağımsız bir zaman geçireceğim. 
Her şeyden, herkesten, hatta kendimden bile uzak. Henüz iyileşmedim, henüz tertemiz çıkamadım 
etrafımı bir süredir sarmış olan bu toz bulutundan fakat artık ümidim ve geleceğe doğru ilermeye gücüm 
var. Benimle aynı tozları yutan herkese de önerim odur ki, bir şiir okuyun, bir şehirden gidin, bir ülkeyi 
gezin.  Ancak  kendinizden  kaçınca  kendinizi  bulabileceksiniz,  “kendinizden  kaçtıkça  kendinize 
döneceksiniz…” 
 
 
Kaynakça: Tafdrup, Pia. Bulunduğun Yerde. İstanbul: Yapı Kredi Yayınları. 2016. 
Gonca	Sude	Kıvrak	
	
 
BİLDİĞİMİZ AMA BİLMEDİĞİMİZ KIZLAR 
 
Şu dünyaya bir daha gelsem tekrar kız olmak ister miydim? Büyük ihtimalle cevabım 
“evet” olurdu. Biz kızların omzunda erkeklerinkine göre daha fazla yük varmış, öyle diyorlar. 
Bazılarına göre de erkekler kızları taşırmış omuzlarında. Hayatta en nefret ettiğim şeylerden 
birisi iki cinsiyet arasındaki bu bitmeyen rekabettir. Hâlbuki hepimizin birbirinden farklı ama 
bir o kadar da aynı sorunları var ve bir şekilde kendi hayatlarımızı yaşayıp gidiyoruz. Fakat 
kız olmak biraz daha hassas bir konu, bunu kabul ediyorum. Toplumda cinsiyetimizden dolayı 
konumlandırıldığımız yerlerin bize sundukları bizleri erkekler ve kızlar diye ayırıyor ama bu 
yetmez. Biz kızlar öyle karmaşık canlılarız ki kendi içimizde de bir ispat yarışına girdik. Lena 
Dunham da bana bununla ilgili bir şeyler düşünmemde yardımcı oldu Bildiğin Kızlardan 
Değil adlı kitabında. 
Kimdi bu bildiğimiz kızlar? Bu sıfatlandırmada o kadar büyük bir anlam yatıyor ki 
üzerine biraz düşününce benim bile ağzım açık kaldı. Sanırım bu bildiğimiz kızlar “kız” 
kelimesini duyduğumuzda aklımıza ilk gelen kız modelini temsil ediyorlar. Lena Dunham’ın 
da anlattığına göre bu kızları biz oldukça kıskanıyoruz ama aynı zamanda örnek alıyoruz. 
Biraz özelliklerinden bahsetmek gerekirse en güzel elbiseleri bu kızlar giyer mesela. Şüphesiz 
ki inceciktirler. Hiç imkânsız bir aşka kafayı takıp üzmezler kendilerini çünkü en güzel ilişki 
de bunlardadır. Hayat ne kadar pembeyse onlar için notları da o kadar yüksektir. Peki 
üzülmezler mi bu kızlar? Üzülürler ve ağlarlar tabii ki ama rimelleri akmaz hiçbir zaman. Nil 
Karaibrahimgil’in de dediği gibi “Hayat bazen birini seçer, biz "pas!" deriz söz Pelin'e 
geçer.”. Buradaki Pelin bizim namıdiğer bildiğimiz kızlarımız. İşin aslı bir yol çizilmiş bu 
bildiğimiz kızlara ve biz bütün kızlar öyle olmak istiyoruz elimize ilk oyuncak bebeğimizi 
aldığımızdan beri. İncecik belli oyuncak bebeklerimizin parlak saçları gibi bir hayat 
hedefleyerek açıyoruz gözümüzü dünyaya. 
Üzgünüm ama ben sizin bildiğiniz kızlardan değilim. Hatta size bir sır vereyim: Kimse 
o kızlardan değil. Elbette içimizde yatan bu kızlardan olma hevesi bizi bırakmıyor ve bir 
bakıma onlara da benzeyen yanlarımız yok değil. Fakat unuttuğumuz bir şey var ki ben 
sadece benim. Sen de sensin. Kimse bir kalıp altına girip hayatını mükemmel kız olma 
peşinde koşarak tüketmek zorunda değil. İncecik bir belim yok ama ince düşünceli bir 
insanım. Son moda elbiseler bende değil ama son derece kıvrak bir zekam var. Parlak ve uzun 
saçlarım yok ama parlayan gözlerim var bu hayatta. Sizin bildiğiniz kızlarda var mı bu 
özellikler? Bilemezsiniz ki. Kimse bilemez. Kimse karşısındakini tek seferde “bildiğimiz kız” 
kalıbına sokma cesaretine giremez. Küçüklükten beri hayalini kurduğumuz o mükemmel kız 
profilini kafamızda şekillendirenlerin günahı boyunlarına ama sanırım ben sizin bildiğiniz 
kızlardan olmak için uğraşmayı bıraktım. İçimdeki kızı dinledim ve o bana çok daha ilgi 
çekici şeyler sunuyor. 
Biz kızlar kendimizi hiç önemsemiyoruz ama önemsediğimizi sanıyoruz. Biz 
başkalarının gözlerini kendi gözlerimizden daha çok düşünüyoruz bu hayatta. Kısacık 
hayatımızda birileri tarafından yazılıp çizilmiş bir kızın rolünü oynamak bana hiç akıllıca 
gelmedi. İşin aslı ben sizin ne bildiğiniz kızlardanım ne de bilmediğiniz. Ben sadece bu 
hayatta her nefesimi kendim gibi almaya çalışan bir kızım. Hatta ben aslında bu hayatta bir eşi 
daha bulunmayan ama çok fazla ortak nokta bulabileceğiniz bir insanım. Sadece kendimden 
de bahsetmiyorum, ben aslında sizim. 
Berfin Küçük 
                                                   Aile Bağları 
Bir insanın kendisinin seçimi olmayıp başına gelebilecek en güzel şey ne olabilir? Ben bu soruya 
hiç tereddüt etmeden aile cevabını verebilecek şanslı bir birey olarak dünyaya geldim. Kimisi ise  başına 
gelebilecek en kötü şey olduğunu düşünüp kendi seçimleri olmadığını da belirterek isyan eder bu 
konuda. Oysa herkesin  ailesine  bağlılığı  aradaki  kan  bağından çok  daha fazlasıdır. Kimisi bunu 
nefretiyle dile getirir kimisi de sevgisiyle ama o bağı açığa çıkaran bir duygu her zaman vardır.  
Beni hayata bağlayan ve bu hayatımı değerli kılan en büyük etken ailem olduğu içindi kendimi 
şanslı hissetmem. Bu yüzden ailem benim hep hassas noktam olmuştur. Benim üzülmeme değebilecek 
tek insanlar olmasının yanı sıra en büyük sevinçlerimin de kaynağı oldular. Ne zaman canımı sıkacak 
bir durumla karşılaşsam onların desteğinin daima benle olduğunu ve olacağını bilir böylece anında bir 
rahatlama hissine kavuşurum. Mesela, ne zaman arkadaşlarımla tartışıp canım sıkılsa ya da derslerim 
istediğim  gibi gitmese ailemin  varlığını ve  desteğini hatırlayarak kendimi iyi  hissederim. Kerem 
Görkem'in Aile Fotoğrafı adlı kitabını okumamın da sebebi benzer bir nedenden kaynaklanıyordu. 
Bilkent'te derslerimin yoğunlaşıp bir karabasan misali üstüme geldiğini ve elimi kolumu bağladığını 
hissettiğimde kitabı elime alıp okumaya başlayarak bir an da olsa bu yoğunluktan kurtulduğumu 
hissedebiliyordum. Her ne kadar Aile Fotoğrafı'nda bir ailenin dağılışından bahsediyor olsa da bu 
ailenin bir o kadar da birbirlerine olan bağlılığı görüp kendi ailemi anımsıyordum. Ben aileme çok bağlı 
birisiyim, kimi zaman bunu yengeç burcu olmama bağlar kimi zaman da ailemin bu bağlılığı hak ettiği 
için öyle olduğumu düşünürüm. Aileme olan bu düşkünlüğümün aşırılığını geçen sene üniversite 
dolayısıyla şehir değiştirdiğimde  fark ettim. Eskiden,  yengeç burcunun duygusal  olma ve  aileye 
düşkünlük gibi özelliklerini aslında pek de taşımadığımı düşünürdüm. Lâkin eğitim dolayısıyla şehir 
değiştirip yanlarından ayrılınca onlara ne kadar da bağlı olduğumu fark ettim. Belki bu biraz da insan 
kaybettiği şeyin değerini daha iyi anlıyor tarzında bir şeydi. Neyse ki kaybettiğim tek şey ailemle aramdaki yakın mesafe yani onlarla birlikte yaşıyor 
oluşumdu çünkü aramıza giren mesafeler ailemin bendeki değeriyle ilgili en ufak bir kayba sebep 
olmadı. Hatta bu ayrılık ile aileme daha çok bağlanıp aile kavramına da daha çok değer biçmeme neden 
oldu. Kendimi çevremdeki insanlarla kıyaslayıp evlenip çocuk sahibi olmayı bir zorunluluk olarak 
görmeyen nadir insanlardan olduğumu fark ettiğimde de aile kavramının bendeki değerini tekrar 
tekrar anlıyordum. Hele ki konu çocuk sahibi olmak olduğunda düşüncelerimiz bu insanlarla tam olarak 
çelişiyordu. Onlar kendi kariyerlerinin hayalini kurup  şu konuma gelmeden ölmek istemem gibi 
cümleler  kurduklarında  bense  annelik  duygusunu  yaşamadan  ölmek  istemiyorum  diyorum.  Bu 
isteğimin en büyük nedeninin annelik kavramını bana en güzel şekilde temsil eden annem olduğunu 
düşünüyorum. Her zaman kendisinden önce çocuklarını düşünen ve çocukları için en iyisi neyse onu 
yapan bir anne. Annemin bendeki değerinin yoğunluğu bendeki anne olma isteğini tetikliyordu çünkü 
anneliğin ne kadar kutsal olduğunu kendisinden görebiliyordum. Normalde, yine yengeç burçlularının 
aksine, duygularını açığa vurmayan ve yoğun duygular yaşamayan biri olmama rağmen; ailemden 
ayrılmak zorunda kalmam, benim aileme karşı içimde barındırdığım en derin duygularımın bile açığa 
çıkmasının sebebi oldu. Bu duygu patlamalarını en net yaşadığım anlardan birisi de geçen senenin 
Anneler Günü'ydü. Annemi öpmeden, sarılmadan kutladığım ilk Anneler Günü idi. Sabah uyanır 
uyanmaz  kutlamak için  annemi aradığımda  onsuz  geçirdiğim  ilk  Anneler  Günü olması dolasıyla 
hüzünlendim.  Annemin  durumu  fark  edip  üzülmemesi  için  annemle  konuştuğum  süre  zarfında 
ağlamamak için kendimi zor tuttum ve ona seni seviyorum anneciğim derken boğazım düğümlendi. 
Telefonu kapattığımdaysa hıçkırarak ağlamaya başladım. İşte o zaman, aileme aslında ne kadar da çok 
bağlı olduğumu ve de bunun değerini anladım. 
Beğensek de beğenmesek de ya da ne kadar bağlı olduğumuzu hissetsek de hissetmesek de 
hepimiz bir ailenin bireyi olarak dünyaya geldik. Kimimiz kendimizin seçimi olmayan, kendi aile 
kavramından memnun olup ailesine daha da bağlanırken kimimiz de kendi durumundan şikayetçi olup 
ailesinden bağlarını koparmaya çalışır. Ben kendi durumumdan memnun olacak bir ailede doğduğum için kendimi dünyanın en şanslı insanı olarak görüyorum. Bu yüzden de hep onlara lâyık bir evlât 
olmaya çalıştım ve hep de öyle olacağıma inanıyorum.  
                                      Kaynakça 
Görkem, Kerem. Aile Fotoğrafı. İstanbul: Sel Yayınları, 2016. Baskı. 
 
 
Yeraltında İç Savaşlar / Sümeyye Küçük  
                          
 
Her insanın hayatında izler bırakan, insanları hayat izleriyle yaşamaya 
mahkûm eden duygular, olaylar ve halledemediğimiz iç meselelerimiz vardır. Yer 
altına hapsettiğimiz, kimi zaman içten içe canımızı yakan, bizleri derinden sarsan 
ve durmadan kanayan… İçimizde en derinlerde iz bırakan iç meseleleri, onlardan 
kurtulmak ve kaçmak istediğimiz zaman yeraltına hapsederiz. Varlıklarını unutmak 
isteriz. Onlardan kaçmaya çalışmak, varlıklarını daha çok hissetmemize ve bize 
rahatsızlık vermelerine yol açar oysaki. İçimizdeki bitmek tükenmek bilmeyen 
kavgaları ve iç meseleleri bastırmanın en kolay yolu, Dostoyevsky’nin de 
Yeraltından Notlar adlı eserinde yaptığı gibi, insanoğlunun kendisi ve iç meseleleri 
ile yüzleşmesidir. 
Yeraltından Notlar, hayat karşısında çaresiz kaldığı bir anda, bir insanın 
ruhsal olarak yaralanmasının ve kendini yakın hissettiği yer altına yönelmesinin 
romanıdır. Yer altına yönelen ve orada yaşayan kişiler, normal yaşama ayak 
uyduramaz ve hayata dair her olayı yanlış değerlendirir. Dostoyevsky eserini 
yazmaya başladığında otobiyografik bir roman yazacağından bahseder oyucularına.  
Eserine yalan katacağına ve bu yüzden anlattıklarının hepsine inanmamamız 
konusunda uyarır bizleri. İnsanın kendisinden bahsederken birtakım yalanlar söylemesi, öz yaşam hikâyesini yazabilmesi için olmazsa olmazlardandır onun için. 
Dostoyevsky romanında kendisini beraber yaşadığı topluma yabancılaşmış ve bu 
yüzden kendi içinde de yalnızlaşmış, anlaşılamamış biri olarak tanıtır. Kırk yaşında 
eserini yazmaya başlayan yazar, romanını kırk yaşında olan Dostoyevsky’nin genç 
Dostoyevsky’e bakış açısı olarak ele almıştır. Yer altı, Dostoyevsky’nin kendine 
ulaşabilmek için kaçmayı tercih ettiği bir alan, gizli bir dünya ve Montaigne’de 
olduğu gibi iç kalesidir. İç meselelerinden kurtulmak için vardığı sonuç hiçbir şey 
yapmamak, bir köşeye, yeraltına çekilip olaylara seyirci kalmaktır.  İç 
hesaplaşmalarından kurtulmak için kaçtığı yer altı, çözümden çok sorun, sevgiden 
çok nefret, mutluluktan çok acı ve hüzün olmuştur. Hak ettiği değeri ve saygıyı 
göstermeyen çevresine ve yeraltına kızgındır çünkü. Ulaşamadığı çözümler 
karşısında bir böcek olmayı şiddetle istemiştir. Kendini yaşadığı çevrede 
saygıdeğer görüp önemserken, iç hesaplaşmalarıyla baş edemeyen, hor görülen ve 
yalnızlaştırılan bir insan olmak, ona bir böcekten aşağı olduğu hissini vermiştir. 
İnsanlar kendisi ile barışmadan, iç meselelerini halletmeden bir başkası ile 
uyum içinde olması, yeni ilişkiler kurması mümkün değildir. Eserde anlatıldığı 
gibi, kendi kendimize açık itiraflarda bulunmak, belki de kendimiz ile barışmanın 
en gerçekçi yoludur. Yeraltına saklanmak ise çözümün anahtarı olamayacaktır. 
Dostoyevsky içinde bulanmak istemediği, aşağılandığı, kendini bir böcek gibi 
hissettiği topluma istemese de kendini tutamayıp dâhil olmuştur. Yer altına 
saklanmasındaki sebeplerden biri de nedensiz bir biçimde kendini tutamayıp nefret 
ettiği sistemin içinde kendini bulmasıdır. İçinde bulunduğu ruh hali dönem dönem 
farklılık göstermektedir. Kimi zaman insanlara nefret duyarak, onlarla konuşmak 
istemezken, kimi zamanda kendini onlara yakın hissedip, dost olmaya bile 
çalışmıştır. Ancak her zaman kendini herkesten daha akıllı, kültürlü ve soylu 
bulmuş, bu yüzden de onların karşısında ezilip bükülmek, horlanmak, zararlı bir 
böcek gibi görünmek ağırına gitmiştir. Toplum tarafından hor görülmek yeraltını 
daha da baş edilemez bir hale sokmuştur.  
Dostoyevsky yazdıklarını sadece kendisi için yazdığını belirtse de, satır 
aralarında değerli okurlarım diye hitap eder okuyucularına. Anılarının beyninde 
değilde kâğıtta daha görkemli olduğunu savunur. Yazmaya başlarken itiraflarını 
yayınlamayacağını, buna gerek duymadığını söylese de, içindeki itiraflarını 
paylaşma istediğine boyun eğmeye karar verdiğini belirtir. Dostoyevsky’nin bu 
kararsız ruh hali, eserinde ki gelgitlerle de benzeşmektedir. Dostoyevsky’e göre her şeyin cetvel, analitik ve geometri ile belirlendiği bir dünyada,  macera peşinde 
koşmak gereksiz bir çabadır. Yaşamanın ve heyecanın bir önemi yoktur onun için. 
Macera gereksiz, heyecan ve zevk ise yitip giden bir şeydir çünkü. Kim bilir belki 
de Dostoyevsky hayattan zevk almayı becerebilen bir yazar olsaydı, bu kitap ortaya 
çıkmayabilirdi.  
Sinem YEKTEUŞAKLARI  
21102025  
TURK 101-021  
Ali Turan GÖRGÜ  
18/11/2014  
 
BİLİNMEYEN DUYGULAR 
 
 
 
“AŞK'ın hiçbir sıfata ve tamlamaya ihtiyacı yoktur. 
Başlı başına bir dünyadır AŞK, 
Ya tam ortasındadır merkezinde, 
Ya da dışındasındır hasretinde...” Bu dizelere vuruldum kitabı ilk elime aldığımda. Herkes pembe kapaklı ortasında 
kocaman yaprağa benzeyen bir kalp, adı da "Aşk" olan bir romanı görünce ellerimde, okusa da 
anlamaz dercesine bakıyorlardı gözlerime. Hatta bazı büyüklerim "Kitap okuyacaksan işe yarar 
bir şeyler oku, aşk da neymiş?" dediler. Tabiki aldırmadım onlara... Çünkü günümüzde kitapları; 
ismine, kapağının tasarımına ve yazarlarının ünlü olup olmamasına göre değerlendiren ve 
kitapların içeriği hakkında en ufak bir fikri olmadan yorum yapan insanların sayısı oldukça fazla. 
Bu durum, yazarları içi dolu bir kitap yazmak yerine kapağı havalı, ismi popüler gözüken kitaplar 
yazmaya itiyor. Gün geçtikçe sadece kapak tasarımından dolayı alınan fakat içlerinde 
anlatılanların hiçbir şey ifade etmediği kitaplar raflarda yerlerini almaya devam ediyor. Elif Şafak 
ise sanki bu duruma bir tepki gösterirmişçesine Aşk’ın rengini pembe yapmış. Bilirsiniz, Türk 
erkekleri kapak rengi pembe ve içeriği aşk ile ilgili bir kitabı okumaz. Okuyan erkekler de, 
kendini eleştirmen sanan insanlar tarafından biraz farklı görülebilir. Ama ortaya çıkan sonuçlar 
Aşk’ın kadınlar kadar erkeklerin de okuduğu bir kitap olduğunu göstermiştir ve toplumumuzun 
önyargısını yıkmıştır. 
Büyük bir iştahla okudum çağımızda yaşayan Ella ile asırlar öncesinde birbirleriyle yolları 
çakışmış olan Mevlana ve Şems-i Tebrizi'yi. Sanki farklı çağlarda yaşanmış ortak hayatlar 
birbiriyle bağdaşıyordu. Elif  Şafak, Aşk’ı ibretlik hayat hikayeleriyle süslemiş. Bazen kocaman 
bir kilit vurmuş anılara bazen de tek tek anlatarak şeylerin anlamlarını ihtiva etmiş. Bazı yerlerde 
yazarın fazla ileri gittiğini, Tebrizli Şems'in Kırk Kuralı’nda bazı konuları abarttığını -hatta direkt 
absürtçe olduğunu- düşünsem de roman büyüleyici ölçüde günümüz insanının suratına aşkın ne 
olduğunu tokatla vuruyor sanki… İki günlük sevgiler, yapmacık seni seviyorumlar, aşkımlar, 
canımlar, cicimler... Mesela “Altıncı Kural: Şu dünyada çatışma, önyargı ve husumetlerin çoğu dilden kaynaklanır. Sen sen ol kelimelere fazla takılma. Aşk diyarında dil zaten hükmünü yitirir. 
Aşık dilsiz olur.” Diyor. Aşk nasıl olur gerçekten? Dilin hükmü nedir sahi? Aslında ne ağır 
şeymiş aşk denen duygu; insanın beyninde değil kalbinde yaşadığı bir metamorfoz, sırtında 
taşıdığı kocaman bir yük ya da aksine bizleri bu alemden alıp başka diyarlara götürecek, 
sırtındaki yükü hafifletecek bir his. Dudaklardan dökülen değil yürekten gelen bir senfoni gibi… 
Yazar bu senfoniyi bizlere aktarabilmek için farklı dönemlerde yaşanmış hayatları birbiriyle 
bağdaştırıp, sanki kitap içinde başka bir kitap okuyormuş hissini tattırıyor. İki farklı dünyanın 
kapılarını aralıyor ve diğer her şeyden farklı olarak; ilahi ve dünyevi aşkı yansıtıyor. Bir nevi iki 
dünya arasındaki perdeleri kaldırıp, gerçek aşk ve gerçek hissiyat arasında bir köprü kuruyor. Bu 
köprüyü düşmeden geçmek de okuyucuya kalıyor. İki farklı duygu arasındaki bağlantıyı 
yaparken de çoğu yazar gibi sürekli aynı şeyleri deklare etmiyor Elif Şafak. 
Elif Şafak bu kitabında gerçek aşkı tüm saflığıyla betimlemiştir ve çok derin bir duygu 
bütünlüğüne yer vermiştir. Sanki ilahi ve dünyevi aşk arasında bir kapı açıp ve bizleri davet 
etmiştir. Günümüzde yaşanan değil de gerçek saf olan aşkın ne olduğunu tam anlamıyla 
öğrenebileceğimiz bir kitap Aşk… Kitapta yer alan kahramanlar çok farklı olmasına rağmen, 
yazar çok sade bir dile yer vererek bu farklılığın hissedilmesini engellemiştir. Elif Şafak çoktan 
aşkın merkezinden geçmiş ve bu duyguyu insanlara nasıl anlatabileceğini çözmüş bir kadın… 
Hayatım boyunca çok roman okudum fakat Elif Şafak her romanında bambaşka şeyler öğretiyor 
bana ve "Aşk"ta öğrendiğim ve aklıma kazınan en büyük şey: "Ne pahasına olursa olsun; kalpten 
gelen, dudaktan dökülen, içimi kemiren, beynimi kurcalayan ne olursa olsun; hayat kısa önemli 
olan mutluluğumuz!"  
  
 
KAYNAKÇA 
Şafak; Elif, ‘Aşk’, 8. baskı – Mart, 2009, Doğan Kitapevi 
 
 
 
Muhammed Fatih ÖZCAN     21601777 
Sebastian Eriksson – Lost in Thoughts 
 
 
 
 
 Muhammed Fatih ÖZCAN     21601777 
DÜŞÜNCELER İÇİNDE BOĞULURKEN 
 
  Her yerdeler… Her tarafta başka bir düşünce… Beynimin içerisinde bir gürültü… Her şey 
başka bir tarafa doğru gidiyor… Hiçbirini seçemiyorum, hepsi benden kaçıyor!  Ne yapmalıyım; 
kafamın  içindeki  bu  düşünceleri  nasıl  ayırt  etmeliyim,  nasıl  dışarı  atmalıyım?  Bilmiyorum; 
çaresizim ve öylece yatağıma uzanmış düşünmeye, bir çıkış yolu aramaya çalışıyorum. Sanırım 
bulamayacağım! Çıkışı olmayan bir labirente düşmüş gibi hissediyorum! Çaresizlik, korku, hüzün 
ve birçok duyguyu aynı anda yaşıyorum. Birazcık ümidim olsa birinin elimden tutup çıkaracağına 
inanırım ama ümidimi dahi kaybetmiş durumdayım, ne yapacağımı bilemiyorum. Bildiğim tek şey, 
bu çıkmazdan bir an önce çıkmam gerektiği… Daha önce bu yaşadıklarımı yaşayıp elimden 
tutabilecek birisi var mı? 
  Karanlık bir odada, yatağa uzanıp derin derin düşüncelere daldınız mı daha önce hiç?  
Birbirini  kovalayan  düşünceleri  yakalamaya  çalışmanın  ne  olduğunu  bilir  misiniz? 
Bilmiyormuşsunuz gibi davranıp biraz anlatayım o halde. Bir gün içerisinde yüzlerce insanla 
karşılaşıp binlerce farklı duygu ve düşünce içerisine giriyoruz. Aşk, sevgi, nefret, mutluluk, hüzün 
ve bunun gibi birçok duyguyu birkaç dakika içerisinde yaşayabiliyoruz. Gün bittiğinde, evinize 
gelip  odanıza  girdiğinizde,  ışığı  kapatıp  yatağa  girdiğiniz  anda  tüm  bu  duygular  bir  anda 
koşuşturma içerisine giriyor. Adeta zihni bir labirent gibi sararak sizi içine alıyor. Aşk ve nefret 
gibi zıt duygular bir anda sizi çıkmaza sokuyor ve bir çıkış yolu aramaya başlıyorsunuz. Mesela, 
bir tarafta hoşlandığım kız varken öteki tarafta ondan nefret eden en yakın arkadaşımın olduğu 
durumu yaşadım daha önce. Aşk ve dostluk bir anda karşı karşıya geldi ve çıkışsız labirentin içine 
düştüm. Zihnimdeki bu iki duygu ve hayatımda büyük bir öneme sahip olan iki kişi bir anda karşı 
karşıya geldi ve aralarında kalan, bu zıtlığı bir şekilde ortadan kaldırmak zorunda olan kişi oldum. 
Haftalarca hatta aylarca zihnimi kurcalayan bu zıtlığı hala daha çözmüş değilim ve hala daha Muhammed Fatih ÖZCAN     21601777 
geceleri yatağa uzandığım zaman bu çıkmazla karşı karşıya kalıyorum. Düşünceler üst üste geliyor 
ve bir türlü bir sonuca varamıyorum, arkadaşımı mı yoksa hoşlandığım kızı mı seçeceğime karar 
veremiyorum, orta yol dahi bulamıyorum.  
  Düşünceler, tarifi kolay olmayan şeylerdir. Ne kimseye tam anlamıyla anlatabilirsin, ne de 
kendi başına bir sonuca varabilirsin.  Sokaklarda, caddelerde, kalabalıklarda kaybolursun. Daha 
sonra kendini de kaybedersin. Sonunda anlamadığın bir şey olup çıkarsın. Tek anlayamadığın sen 
olunca tekrar başa sararsın. Kendini miyop gözlerle sokakta bir yeri arıyormuşsun gibi hissedersin 
düşünürken. Her taraf sisli, bulanık ve karanlıktır; gideceğin yeri bir türlü bulamazsın. Bulanık olan 
yalnızca çevren değil aynı zamanda zihnindir. Böyle bir durumda ben hep şarkılara sığınırım, 
onlarda bir çare bulmaya çalışırım. Benim dışa aktaramadığım, bir çözüm bulamadığım karmaşık 
düşüncelerimi şarkılarda anlatılmış gibi hisseder, kafamdaki düşüncelere en yakın olan şarkıyı açıp 
defalarca kez dinlerim. Çoğu zaman dinlediğim şarkılar zihnimi iyice bulanıklaştırsa da kısa süreli 
bir kurtuluş yolu olarak dinlemeye devam ederim. Zaten kafamda bir sürü düşünce varken bir de 
şarkılar yeni düşünceleri kafama sokar ve döngü içine girerim. Ama yine de böyle bir ruh halinde 
şarkılarda çare aramanızı tavsiye ederim, emin olun sizi, zihninizi biraz olsun rahatlatacaktır.  
Düşüncelerinizin  bir  şarkıda  toplandığını  ve  zihninizdeki  koşuşturmanın  bir  süreliğine  sona 
erdiğini hissedeceksiniz. Bu tam anlamıyla bir rahatlama, bir çözüm olmayacak; fakat içinizin 
rahatlamasına yardımcı olacak. Sonrası… Sonrasında yeniden labirente girecek ve sonsuz bir 
çıkmazın içinde yaşamaya devam edeceksiniz…  
  Düşünceler…  Sonu  olmayan,  bitmeyen,  tükenmeyen  fikir  yığıntıları…  Zihninizi 
kurcalayan, bir türlü sonuca varamadığınız birtakım “kuru kalabalık”. Gürültüler artıyor… Sanırım 
yine geliyorlar… Evet, evet; geliyorlar… Her yerdeler… Boğuluyorum... Tutacak biri var mı 
elimden?   
Mustafa Pekdemir 
Hayal Etmekten Korkar Mı İnsan? 
Lise yıllarıma denk gelen, eğitim hayatımın ve geleceğimin şekillenmesinde önemli bir rolü 
olan Ethem Baran öğretmenimin kitaplarını okumak her zaman güzel olmuştur benim için. Onun 
kitaplarından çıkardığım anlamlar beni alıp uzak diyarlara, çocukluğuma, hayallerime götürür. Onun 
edebî tarzı, etkili anlatımı en önemli özellikleri benim için. Hocamın sekizinci kitabı olan “Zira”’yı 
okuduktan sonra uzaklara gitmedim, çocukluğuma dönemedim, hayallerime gidemedim. Daha farklı 
bir mekân olan köyüme gittim. Oranın havasını, suyunu, toprağını hissettim. Oraya gittiğimde ikindi 
vakti evimizin önünden geçen koyunların zil seslerini, çeşmeden su doldururken kavak ağaçlarının 
çıkardığı o hışırtılı sesleri, gece vakti öten böceklerin sesini özledim. Daha doğrusu Rehberlik ve 
Danışmanlık öğretmenim bana bunu bu kitabında hissettirdi, özlettirdi. 
  Dedim ya köyüme gittim diye… Bunu içimde hep tuttuğum, biriktirdiğim, umudunu taşıdığım 
bir özlem içerisinde söylüyorum. Dönüp o yıllarıma baktığımda güneşli günler, kavak ağaçları, 
hayvanlar, dalından koparıp yediğim çeşitli meyveler aklıma geliyor. Dertlerimi, üzüntülerimi, 
kaygılarımı hatta ve hatta en basit örnek olarak sınav stresini bile unutuyorum ve tüm bunlar sadece 
hayal ederek oluyor. Hayal etmek demişken… Ne geniş bir kavramdır hayal etmek… Alır götürür insanı 
uzaklara, derinlere… Ben köyümü hayal ettiğim zaman nedendir bilemiyorum ama üzüntü içerisinde 
oluyorum. Duygusallık, hayal ederken yaşayabileceğim, en baskın his olarak karşıma çıkıyor. Galiba o 
günlerimi özlüyorum. Bir daha yaşayamayacağımı bildiğim için, o günleri geri getiremeyeceğim için 
üzülüyorum. Yaşadığım anılar güzel, aklıma geldikçe yüzümde tatlı bir gülümseme olur ama güzel olan 
şeylerin beni hüzünlü etmesi de ayrıca bir ironi. En çok neyi özlüyorum biliyor musunuz? Üzüm 
salkımlarının altında oturduğum o günleri… Bahçemizde bir baştan bir başa uzanır giderdi üzümler, 
kara kara, irice üzümler… Herhangi birisinde bir salkım görsem hemen koşar ve salkımını koparırdım. 
Sonra da uzanırdım boylu boyuna, engin masmavi gökyüzü ve güneşin o salkımların arasından sızan 
ışınları eşliğinde yerdim bir güzel… Sonra da dedem görürdü ve kaçacak delik arardım. Kızardı 
genellikle rahmetli… Olmamış meyveyi neden koparıyorsun diye? Aslında meyveyi koparmama veya 
onu yememe kızmazdı. O dalını kıracağımdan korktuğu için kızardı, zarar vereceğimden kızardı. 
Meyve onun sadece bahanesiydi. Ben dedemi de çok özledim. Bir de çeşmemizi özledim… Küçükçe 
bir çeşme, ucu havuza bağlı… İnsanın küçük parmağı kalınlığında suyu akardı. Az akardı ama o 
çeşmeden bir yudum alan bir daha hasta olmazdı. “İçene şifa, yaptırana dua!” yazardı çünkü 
duvarında… Gariptir ki kışın ılık, yazın soğuk akardı suyu… Hele ki yazın, o incecik akan suyun giderini 
kapatırdım ve küçük çaplı bir su birikintisi oluştururdum. Sonra da ayaklarımı içine sokar ve 
serinlerdim. Benim en çok özlemini duyduğum, hasretini çektiğim ve en çokta hayalini kurduğum iki 
basit örnek budur. Belki siz okuyuculara çok basit veya sıradan gelebilir ve elbette sizlerin daha iyi 
hayalleri olabilir. Herkesin hayali kendine özgüdür zaten.  
  Sonuç olarak, hep “Anılar güzel de olsa kötü de olsa insana acı verir.” Derdim. Bunu 
söylememin sebebi hayal kurmaktan korktuğum içindir, üzülmekten korktuğum için. Anılar kişiye 
özeldir. Bir gün birisi “Hadi bir anını anlat” derse anlatmak istemediğim için hep o cümleyi kurardım.  
Ben Ethem hocama çok teşekkür etmek istiyorum çünkü bana hayal kurmaktan korkmamayı öğretti. 
Öyle ki; yaşadığım anıları düşündükçe üzülen birisiydim. Fakat kitabını okuduktan sonra bundan 
vazgeçtim. Şimdi ise iyi ki vazgeçmişim diyorum.  
 
KAYNAKÇA 
Baran, Ethem. Zira. İstanbul: İletişim Yayınları, 2015 
                                            BİHTER’İN İKİLEMİ 
 
Ben Aşk-ı Memnu’nun ilk dizisini izleyip sonra kitabını okuyanlardanım. Her kitap uyarlamasında 
olduğu gibi dizi ile kitap arasında bazı farklılıklar var tabii ki ama bana pek de farklı gelmedi ikisi. 
Sanırım en büyük fark dizide Behlül’ün de Bihter’e aşık olmasıydı. Oysaki kitapta Bihter’in diğer 
kadınlardan farkı yok Behlül için. 
Açıkcası kitabı okurken kendimi Bihter’in yerine koydum çoğu zaman. Onun yerinde olsaydım ne 
yapardım, nasıl davranırdım diye düşündüm. Zaten Adnan Bey’le evlenmesi hiç mantıklı bir şey 
değildi her ne kadar adına mantık evliliği dense de. Kendinden yaşça çok büyük birisiyle evlenmesi, 
tek ihtiyacının para olabileceğini düşünmesi aslında Bihter’in nasıl bir psikolojide olduğunu çok rahat 
bir şekilde gösteriyor. Firdevs Hanım’ın da Adnan Bey’e ilgi göstermesi cabası. Firdevs Hanım’ın o 
kızlarını kıskanan, onlar gibi genç ve güzel olmak isteyen tavrı Bihter’in canını daha da sıkıyor haliyle. 
Annenizin kocanıza ilgi duyduğunu düşünsenize. Bu, Bihter’in Adnan Bey’i aldatmasını tetikleyen en 
önemli sebep bence. 
İkinci sebep olarak da paranın onu mutlu edebileceğini sanması. Ama evlilikte işlerin sadece parayla 
yürümediğini anladığında Bihter’in gözleri açıldı ve farkında olmadan Behlül’e yani en yakınında olan 
gence ilgi duymaya başladı. Behlül zaten dünden razıydı böyle bir şeye.  
Zaman içinde aşık oldu Behlül’e Bihter. Aynı duyguları Behlül’ün de hissettiğini sandı belki de. Ama 
Behlül ve Nihal’in evleneceğini duyunca kıskançlığından deliye döndü demek ki. Firdevs Hanım’a 
anlatıp yardım istemesi daha da onur kırıcı bir şey bana göre. Çünkü annesini sevmeyen, onun gibi 
biri olmak istemeyen bir kadın bunu yapmamalı bence. Sonuç olarak Firdevs Hanım’ın kızı olduğunu 
kocasını aldatarak ve bunun üstüne de sevgilisini kıskanıp evlenmesine mani olmaya çalışarak 
kanıtladı. Zaten Behlül ve Nihal’in evlendirilmesi işinin Firdevs Hanım’ın marifeti olması da ayrı bir 
muamma. 
 Nihal’in de bu ‘Aşk-ı Memnu’ yu öğrenmesiyle işler iyice sarpa sarıyor tabii. Her şeyin bittiği, Adnan 
Bey’in de bu ilişkiden haberi olacağı belli artık. Bihter’in panik olması, ne yapacağını bilememesi gayet 
normal bir durum. Behlül’ün de ondan artık hevesini almış olması genç kızı iyice depresyona itiyor. 
Bütün o toy duyguları ile Adnan Bey’le evlenen ve sonra onu yeğeniyle aldatan Bihter, artık ölümü 
düşünmeye başlıyor. Bunun  Adnan Bey’in, kapısına dayandığı anda aldığı bir karar olduğunu 
düşünmüyorum. Saatlerce hatta belki de günlerce düşünmüştür intihar etmeyi Bihter. Ben olsam 
Bihter’in yerinde aynı tepkileri vereceğime eminim. Adnan Bey’den özür dilese, evliliğini kurtarmak 
istese aylarca arkasından iş çevirdiği, aldattığı adama bakacak yüzü yok artık. Hem bakalım Adnan Bey 
onu affedecek mi ki? Behlül’le kaçsa, yeni bir hayata başlasalar beraber? Behlül zaten kendi 
dalgasında. Hevesini aldı bir kere. Artık Bihter’in hiçbir önemi yok onun için. Kısacası geriye hiçbir 
çıkar yol kalmıyor, intihar etmekten başka. 
Ve kitabın en sevdiğim kısmı… Beşir’in her şeyi anlatması üzerine hasta kızını bırakıp hiddetle 
yerinden kalkan Adnan Bey, Bihter’e hesap sormak için yatak odalarının kapısında belirdi. Kapıyı 
açması için her ne kadar bağırıp kapıya vursa da o kilitin açılırken çıkardığı ses hiç duyulmadı. Onun 
yerine ufacık minicik bir silahın çıkarttığı o karanlığı bile delen patlama sesi… Gencecik bir kadının hayatının sonu… Olmak istemediği bir insana dönüşmüş, kendini içine attığı durumdan çıkar yol 
bulamamış bir kadının son anı… Ne kadar da dramatik ve acı bir son! 
Bu kitabı ve dizisini çok sevmemin bir nedeni de son sayfaları. Tabii dizi için de son sahneler0. Ben, 
Bihter’in yaptığı gibi, kendimi çıkmaza sürükleneceğim durumlara sokmak istemiyorum. Mantıklı 
düşünmek ve duygularıma hakim olmak istediğimi anlamama yardımcı oldu bu kitap o küçücük 
yaşımda. Tabii ne kadar olabildiğim ise ayrı bir mevzu…  
ZAMANI OLMAYAN KİTAP
  Bugünü anlamak için başucu kitaplarından biri olan 1984, George Orwell –asıl adı ile
Eric Arthur Blair- tarafından 1949 yılında yazılmıştır.
  Kitap; zıt düşünceleri olan insanların düşünce polisleri olarak adlandırılan devlet
görevlilerince silindiği, sanki hiç var olmamış gibi gösterildiği bir distopik dünyada geçiyor. Her
anın, her düşüncenin, her hareketin tele ekran denilen kameralar tarafından izlendiği ve kayıt
altına alındığı bir dünya. İnsanların özgürlüklerini kısıtlayan, onları makineleştiren bu sisteme
dayanmak elbette mümkün değil. Bu yüzden, bir makine olmaya karşı çıkan ana karakter
Winston da, insanın doğası gereği, özgür olmak istiyor.
  Romanın odağındaki isim olan Winston Smith, Düşünce Bakanlığı adlı bir devlet
dairesinde çalışmaktadır. Halk; sokakta, işinde, evinde ve hatta banyosunda bile tele ekranlarca
izlenmektedir. Bu durum haliyle insanların elini kolunu bağlamıştır sisteme karşı. Winston, bir
parçası olduğu sistemin kurallarına içten içe karşı çıkarak ‘’düşünce suçu’’ işler. Diğer
insanların da kendisiyle paralel düşüncelere sahip olduğuna inanmaktadır. Bundan dolayı,
düşünce suçu işlediği için bunu birilerine anlatma isteği duyar ama cesaret edemez ve sonunda
çok tehlikeli olmasına rağmen içindekileri kağıda döker ama yazdıklarından dolayı ileride çok
pişman olacaktır. Sonrasında cinsellik karşıtı bir örgüte üye olan Julia, Winston ile temasa
geçer ve bu ikilinin kaderi tamamıyla değişir.
  Romanın ilerleyen olay örgüsü içerisinde düşünce polisinin onları yakalayacak mı diye,
için için merak ederken kitabın akışına kapılıyorsunuz.
  Kitabı akıcı kılan Orwell’ın fikirlerini anlaşır bir şekilde okuyucuya aktarması ve
geleceğe ışık tutabilmesidir. Basıldığı dönemi başarıyla yansıtmış olmasına rağmen günümüz
totaliter rejimlerini de eleştirir nitelikte. Bunun gibi ideolojilerin hâkim olduğu devletlerde
halkın çektiği eziyetler, kısıtlamalar, bilimin hiçe sayılması yani cehaletin işlendiği bir kitap. Her
ne kadar kapitalistler tarafından, komünistleri eleştirdiği için methedilse de aslında tüm kapalı
düşünce yapılarının sert bir eleştirisidir 1984. Kısacası George Orwell’ın ileri görüşlülüğü ve
tümevarımsal anlatımı saygıyı hak ediyor.
  Kitaba hakim olan tema ‘‘nefret’’tir. Tüm ülke ‘’nefret yayını’’ denilen ve her gün
gerçekleşen bir uygulamaya maruz bırakılır. Bu öyle bir uygulamadır ki, vatandaşların bütün
nefretlerini iki dakika boyunca parti karşıtlarına ve düşman devletlere kusması beklenir.
Winston’ın düşünceleri kitapta şu şekilde belirtilmiştir: ‘’İki Dakika Nefret’in en korkunç yanı,insanın katılmak zorunda olması değil, katılmaktan kendini alamamasıydı.’’ Eli mahkum, Büyük
Birader seni izliyor. Bu nefretin, her fırsatta birbirini kötüleyen ve birbirine diş bileyen
partilerin, Orwell’ın distopik Parti’sinden aşağı kalır yanı yok.
  Bu romanı okuduktan sonra insan medya, devlet gibi bir parçası olduğu tüm kavramlara
kuşkuyla bakmaya başlıyor. Onlardan soğuyor, çünkü yazılalı yıllar olmuş olsa da her dönemin
kitabı ve bu yüzden okurun kendi içinde bulunduğu dönemi de sorgulamasını sağlıyor. Ben de
okurken zaman zaman sıkıldığımı ve kitabı bırakmak istediğimi söyleyebilirim; çünkü içinde
bulunduğum ve kurallarına uymak zorunda olduğum sistemin yanlışlarıyla örtüşüyor Büyük
Birader’in Devleti. Bu bıkkınlık aslında tam da kitabın eleştirdiği fikir, farkında olduğumuz ama
dile getir(e)mediğimiz bir şey: ‘’Hepimiz sistemin yarattığı birer makineyiz.’’
  Haber kaynakları kısıtlı, var olanlar ise kontrol altında, insanların ne görmesi gerektiği,
neye inanması gerektiği bile programlı. Asıl istenilen düşünmemek ve söylenenleri harfiyen
yerine getirmek. Bu düşüncelere karşı bir tavrı vardı Winston ve Julia’ın da. Belki de ikisini bir
arada tutan bağ aşk değil de aynı düşünceye inanmalarıydı, ama nasıl olursa olsun sonuçta suç
işliyorlardı. Eğer ilişkileri açığa çıkarsa, birbirlerini ele vermeyeceklerini konusunda söz verdiler
fakat Büyük Birader’in yapabileceklerini küçümsüyorlardı. Yakalandıktan sonra, gücünü
kaybetmemek ve ilkelerinden asla ödün vermemek için her şeyi yapabilecek olan devletin
uyguladığı işkenceler o kadar ağırdı ki, bırakın aşkı, geriye ‘’düşünce’’ bile kalmadı.
  Romanın sonunda Winston ve Julia her ne kadar ‘’düşünmeyen’’ varlıklara dönüşseler
de önemli olan kitabın mutlu sonla bitip bitmemesi değil. George Orwell’ın asıl vurgulamak
istediği, ulusların yozlaşmışlıktan arındırmanın yolu onları bilinçlendirmektir. Kitapta geçtiği
gibi:
               ‘’Bilinçleninceye dek başkaldıramayacaklar, başkaldırmazlarsa da hiçbir zaman
bilinçlenemeyecekler.’’
                                                                   MERİÇ BİROĞLU ID: 21301350 TURK 101-21
Rabia BIÇAK 
21301651 
Türkçe 102 6. Ara Ödev 
ASLI UÇAR 
                                                PARDON DA SİZ KİM SİZİN?
 
   Türk KÜRT ALEVİ SÜNNİ ÇERKEZ LAZ BULGAR HIRVAT ELİT PAÇOZ ZENGİN 
FAKİR BEYAZ SİYAH
 
MÜSLÜMAN HRİSTİYAN YAHUDİ BUDİST PANTEİST ATEİST BİSEKSÜEL GAY
 
LEZBİYEN TRANS OLGUN TOY KADIN ERKEK EVLİ BEKAR ÇALIŞKAN TEMBEL 
HIRSLI YALANCI YERLİ GÖÇMEN…….. …………DÜRÜST GÜZEL ÇİRKİN 
MUHAFAZAKAR DEMOKRAT LAİK YOBAZ ÇAPULCU ÖRÜMCEK 
KAFALI………………………….
 
UYARI :LÜTFEN YUKARIDA BELİRTİLMİŞ OLAN SIFATLARDAN İNSANLARIN SİZİN 
İÇİN UYGUN GÖRDÜKLERİNİ SEÇİNİZ, KENDİNİZE YAFTALAYINIZ VE SAKIN OLA Kİ 
TERK ETMEYE KALKMAYASINIZ.
 
(NOT: EKSİK YADA BELİRTİLMEMİŞ SIFAT VARSA LÜTFEN TOPLUMSAL SIFATLAR 
KURULUNA BİLDİRİNİZ)
 
      Yukarıdaki bildirge aslında gayri resmi olarak yayınlanmış ve tarih boyunca bütün 
toplumlar tarafından yürürlükte tutulmuştur. Bizde toplumun başı önünde fertleri olarak 
önümüze konmuş bu belgeyi kabullenmiş ve sessiz sedasız zaten önceden başkalarının 
koyduğu sınırlar içinde yaşamaya devam etmişiz. Arada sırada Amini Maaluf gibi inanlarda 
çıkıp siz kimsiniz diye sorduğunda yukarıdaki gibi önceden biçilmiş olan kimlikler 
doğrultusunda cevapları ardı ardına sıraladı asla düşünmeden gözünü sevdiğim masum 
insan(!). Nasıl olsa herkes söylüyorsa kesin doğrudur ya.
 
     Amin Maaluf kitabının adını ölümcül kimlikler koyarken aslında temelde kişinin kendini, 
yani Freud’un tabiriyle “ego” sunu kazandığı kimliklerle öldürmesini kastetmiş. Bence haklı 
ama kaçırdığı nokta aslında bu sonradan yaftalanmış ve insanoğlunun da cahilce sımsıkı 
sarılmaktan günümüzde bile vazgeçemediği kimlikler sadece bireyleri değil aynı zamanda Rabia BIÇAK 
21301651 
Türkçe 102 6. Ara Ödev 
ASLI UÇAR 
toplumları da etkilemiş ve gerçekten ölümcül boyutlar kazanmıştır. Aynı dokuların tek 
hücrelerden oluşması, dokularında bir araya gelerek organ  
 
sistemlerini ve insan biyolojisinin bütününü oluşturmaları gibi tarih boyunca topluluklarda 
bireylerden meydana gelmiş ve devlet sistemlerini oluşturmuştur. Yine aynı biyoloji
 
sisteminde olduğu gibi nasıl ki kanserler farklılaşmış hasta dokularda tek bir hücrenin 
bölünmesiyle çoğalıp dokuları oradan organları oradan da tüm insan vücudunu sarıyorsa, 
hastalıklı ideolojiler ve yeni kimlikler bireyler tarafından ortaya atılmış önce birkaç kişi 
tarafından sonra da kitlelerce kabul görmüştür. Tıpkı orta çağda yaşanan mezhep ve din 
savaşları gibi. Müslüman ve Türk kimlikli toplulukların Orta Doğu’da ve Orta Anadolu’da 
yayılmaları ve ilerlemeleri üzerine Hristiyan kimliğinin liderleri bir araya gelmişler ve onları 
kutsal kimlikli topraklardan çıkarmak için Hristiyan kimlikli ordular kurmuşlar. Sonrasında bu 
orduları zamanın Balkanlarından ve dünyanın göz bebeği olan şimdiki İstanbul o zamanki 
Konstantinapol’ün üzerinden Orta Doğuya salmışlardır.
 
Yalnız bu kimlik karmaşası öyle kalabalıklar içinde öyle bir hal almıştır ki o devasa ordu 
 üzerinden geçtikleri bütün topraklardaki insanların sadece Hristiyan olmalarına bakmamış 
ayrıca isimlerinin başına kutsal Katolik sıfatını da eklemiş ve kendilerinden olmayan yüz 
binlerce masum Bulgar Hristiyan Ortodoks’u katletmişler. Bu katliamlar ve yağmalar öyle bir 
boyut almış ki sırf Ortodoks oldukları için halkının katledilmesinden korkan zamanın 
imparatoru Kutsal Katolik haçlı ordusuna haraç ödemeyi kabul etse de çabaları sonuç 
vermemiş şehir yağma talan ve kandan nasibini almıştır.
 
        Kendine yakın kimliği olan Ortodoksları affetmeyen insanlar Müslüman kimlikli 
Arapları ve Türkleri mi affedecekler? Hiç olur mu tabi ki hayır sadece Müslümanlar yahut 
Araplar değil Yahudiler putperest bedevileri ve eski Kudüs’ün yerlilerini kısacası kendi 
kimliklerinden olmayan
 Rabia BIÇAK 
21301651 
Türkçe 102 6. Ara Ödev 
ASLI UÇAR 
kim varsa kutsallıkları adına öldürmüşlerdir. Bu katliam öyle boyutlara ulaşmıştır ki eski 
yazıtlarda Kudüs sokaklarında kandan ve insan etinden yürünecek yol kalmadığı yazar.
 
          Bu ölümcül kimlikler sadece Katolik Hristiyanlara özgü müydü elbette ki hayır. 
Ölümcül kimlikler öyle veya böyle hayatta kalmaya ve zayıf karakterli ve eğitimsiz  
 
insanların bedenlerinde hayat bulmaya yüzyıllardır devam ediyor tıpkı günümüzdeki sözde 
Irak Şam İslam devleti gibi. Cihat adı altında insanları katleden evlerinden eden, masum 
sivillerin evlerinden eden, kadınları kendilerine cariye yapan ve bütün bunları Müslüman 
kimliği ile yapan insanlar yine Müslüman kimlikli insanları öldürüyor, üstüne üstlük 
vahşetlerinin fotoğrafları marifet misali sosyal medya üzerinden paylaşıyorlar.
 
      Peki, bu noktada sorulması gereken asıl soru şu; bu kanserli hücreler için yani ölümcül 
kimlikler için tedavi ne? İşte bu noktada Amin Maalufun çözümü bence sadece kişiler 
üzerinde değil toplumlar üzerinde de uygulanabilir. Yazara göre; eğitimli ve vicdan sahibi 
bireylerin yetiştirilmesidir. Ancak ve ancak bu yolla doğruyu yanlıktan ayırt edebilen toplum 
dayatmalarına hayır diyebilen, yanlışı doğrudan ayırt edebilen kişiler yetişecek ve kanserli 
hücreler yani toplumlardaki bu ölümcül kimlikler ortadan kalkacaktır.
 
 
 
 
 
KAYNAKÇA
 
Maalouf, Amin. ölümcül Kimlikler. İstanbul: YKY YAYINLARI, 2014. Print.
 
 
Erkin	Karataş	
Hisselerimin	ve	Mantığımın	Çatışması
 
	 Hissettiklerimi	her	zaman	genel	bir	mantık	çerçevesine	oturtmaya	
 
çalışmak	artık	eskisi	kadar	doğru	gelmiyor.	Hep	bir	uyum	yakalamaya	çalışmak	
ve	çevremin	etkisinde	kalıp	gerçek	özgürlüğümden	ayrı	kalmakla	eş	değermiş	
gibi	geliyor	gözüme.	Çünkü	bence	çevre	faktörünü	baz	alarak	hayatını	sürdüren	
biri	toplum	baskısına	göre	hayatına	şekil	verir.	İster	istemez	herkesin	
karakterine	yansımıştır	bu	durum.	Nefes	alıp	verme	şeklimiz	bile	bundan	
nasibini	almış	hatta.	Fakat	bunu	en	aza	indirgemek	ve	kendini	ön	plana	
koyabilmek	bence	her	bireyin	kendi	açısından	vermesi	gereken	en	önemli	
karardır.	Çünkü	benim	gözümde	toplum	baskısını	yenip,	özgürlükçü	ve	bireysel	
düşünce	sistemini	geliştirebilmiş	her	toplum,	fikirlere	ve	değişime	en	açık	ortamı	
sağlar.	
	 Bu	durum	aynı	zamanda	hislerimizle	hareket	edebilmemiz	için	güzel	bir	
 
alan	sağlar.	Fakat	özgürlüğüne	bu	kadar	düşkün	olduğunu	iddia	eden	
toplumumuz,	aslına	bakarsak	bireysel	değil	toplumsal	açıdan	özgür	olmayı	
diliyor.	Atladıkları	kritik	nokta	ise	bireysel	olarak	özgür	olmadığımız	bir	yaşam	
alanında	toplumsal	özgürlüğün	bir	anlamı	olmayışıdır.	Kanaatimce,	bireysel	
anlamda	özgür	olmayışımız	aynı	zamanda	hissiyatımızla	değil	de,	tamamen	toplumsal	baskının	yarattığı	düşünce	ve	mantık	sistemiyle	hareket	etmemize	
sebep	oluyor.	Ama	bir	yandan	da	bu	eksilerden	kurtulup	hayatımızın	
kontrolünün	tamamen	elimizde	olduğu	umuduyla	yaşamak	zorundayım.	
Kendime	olan	inanıcımı	asla	yitiremem.	Bunun	çok	önemli	iki	sebebi	var.	
Birincisi	özgür	düşünce	sistemini	içimde	geliştirmem	için	çok	uygun	olan	bu	
üniversite	hayatımı	değerlendirip	değerlendirmemek	benim	elimde.	Bu	durumu	
değerlendirmemek	bana	sağlanan	bu	imkanlara	yapılabilecek	en	büyük	ihanet.	
İkincisi	ise	bu	düşünce	sistemini	geliştirebilirsem	benim	gibi	hisleriyle	hareket	
etmek	isteyip	her	zaman	mantığıyla	karar	almak	zorunda	kalanlara	emsal	
olabilirim.	
	 Kendim	dahil	etrafımdaki	insanlara	baktığımda	şunu	görüyorum:	Kimse	ne	
 
düşündüğünü	açıkça	dile	getiremiyor.	Bunun	en	büyük	sebebinin	ise	birbirimiz	
üstünde	kurduğumuz	bu	baskıdan	dolayı	olduğunu	düşünüyorum.	Bazen	
isteyerek	bazense	istemeden	bunu	ben	de	çok	yapıyorum.	Çünkü	kim	ne	zaman	
farklı	ve	kendiminkiyle	uyuşmayan	bir	düşünceyi	istediği	gibi	dile	getirmeye	
çalışsa,	ilk	yaptığım	şey,	toplum	tarafından	onaylanmış	genel	geçer	doğruları	
kullanarak	onu	haksız	çıkarmaya	çalışmak	oluyor.	Bunu	yaparak	çoğu	zaman	
haklı	çıkmış	gibi	gözüküp	karşımdakinin	düşüncelerini	hiçe	saymış	oluyorum.	
Fakat	bu	özelliğimden	son	derece	rahatsızım.	Bu	rahatsızlığımın	sebebi	ise	çok	basit.	Çünkü	benim	de	aklıma	farklı	duygu	ve	düşünceler	geliyor.	Ne	yazık	ki	ben	
de	aynı	toplum	baskısına	maruz	kalıyorum	ve	çoğu	zaman	karşımdaki	tarafından	
anlaşılamadan	düşüncelerim	çürütülmeye	çalışılıyor.	
	 Peki	herkes	aynı	durumdan	müzdarip	ise	ne	yapmak	gerekiyor?	Bence	
 
empati	yapmak	ve	yeni	fikirlere	açık	olabilmek	bu	durumun	üstesinden	gelir.	
Çünkü	anlaşıldığını	hissetmek	insan	için,	özellikle	kendi	adıma,	çok	mutluluk	ve	
haz	vericidir.	Bu	hazzı	ve	mutluluğu	yaşamak	içinse	karşımızdakine	de	bu	
mutluluğu	ve	hazzı	yaşatmamız	gerekir.	Böylelikle	bu	üstün	anlayış	biçimi	
bizlere	özgürce	istediklerimizi,	fikir,	duygu	ve	düşüncelerimiz	rahatça	
birbirimize	anlatma	olanağı	tanır.	En	büyük	getirisi	ise	başta	bahsettiğim	gibi	
hislerimizi	ve	asıl	söylemek	istediklerimizi	toplum	baskısı	altında	kalmadan,	
rahat	ve	özgürce	ile	getirebilme	olanağı	sunmaktadır.	Benim	kendi	içimde	
yaratmaya	çalıştığım	bu	algı	toplumun	değil	bireyin	ön	plana	çıkmasını	
hedefliyor.	Çünkü	insan	sadece	mantığıyla	hareket	edebilmeye	uyum	
sağlayabilecek	bir	varlık	değildir	diye	düşünüyorum.	Eğer	öyle	olsaydı	kimseyi	
karakter	bazında	ele	alamayıp,	sadece	tip	bazında	değerlendirebilirdik.	Fakat	
duygu	ve	düşüncelerimi,	hissiyatım	ile	şekillendirdikçe	artık	daha	fazla	kendim	
gibi	hissediyor	ve	hissettiriyorum.	
	
 
Alkın Tolga 
BİTMEYEN ARAYIŞLAR VE TATMİNSİZLİKLER 
Gündelik koşturmacaların arasında, aniden bir köşeye sessizce çekilip bütün bu çabaları 
ne uğruna gösterdiğini sorgulamayan bir insan dahi yoktur herhâlde. İnsan, “Neyin var, ne 
oldu?” gibi sorulara maruz kalırken gözünü uzaklara dikip boşluğa düşmez mi, o an her şeyi 
geride bırakıp kaçma ihtiyacı duymaz mı hiç? Tatsız, hüzünlü ve uzun geçen bir gecenin 
ertesinde yataktan kalkamadığında, yaşam mücadelesine devam etme arzusunun zerresini 
bulamadığı olmaz mı? Belki de sizde hiç olmuyordur, bilemem. Yine de bütün bu ruhsal 
çöküntülerin, içinde ömrümüzü tükettiğimiz güzel makyajlı ama içi kokuşmuş düzen var 
olduğu sürece peşimizi bırakmayacağını düşünüyorum. Bazıları bunun ergenlikle ya da 
yeterince olgunlaşmamış olmakla bağlantılı olduğunu söylese de ben depresyonun yaşa bağlı 
gelişen bir durum olduğunu düşünmüyorum. Bu çöküntüler, sürekli çaba göstererek 
arayışında olduğumuz şeylere aslında hiç yaklaşamadığımızı fark ettiğimizde başımıza geliyor. 
En makul, en mütevazı arzularımızın bile gerçekleşmemesinin yıkıcılığı karşısında öylece 
boşluğa düşüyoruz işte, kendimizi umutsuz bir vaka olarak tanımlıyoruz. Böyle bir çöküşle 
karşılaşınca, sahip olduğumuz mutluluklarla, başarılarla, kazanımlarla da tatmin olamıyoruz 
ve mücadeleye devam etmek için kendimizde bir ümit, bir inanç göremiyoruz.  
Sürekli arzulayıp da bir türlü erişemediğimiz şey nedir peki, neden bu kadar önemlidir? 
Elbette bu soruya genel bir cevap vermek olanaksız. Nihayetinde hepimizin farklı özlemleri, 
arzuları, doldurulacak boşlukları var ve hepimiz eşsiz yaşam öykülerine sahibiz. Benim en 
fazla içime işleyen ve kendimi en yakın hissettiğim öykülerden biri ise kesinlikle Yurttaş 
Kane’in öyküsü. Evet, yaşam koşulları ve maddi varlık bakımından kendisiyle en ufak bir ortak 
noktam olmayabilir fakat mevzu bu değil ki! Sahip olduklarımız üzerinden kendimizi 
başkalarıyla özdeşleştirmeyiz zaten; eksikliğini çektiğimiz şeylerin, dolduramadığımız 
boşlukların benzeşmesiyle bu bağı kurabiliriz. Bu sebeple Yurttaş Kane, uzaktan baktığımda 
kendi hayatımla çok alakasızmış gibi duran bir öyküye sahip olsa da yoksun kaldığı ve 
arayışında olduğu şeyler bakımından da bir o kadar yakınımda duruyor. Orson Welles’in 
yazdığı, yönettiği ve başrolünde oynadığı bu film, sonsuz bir servetin maliki olan Kane’in, 
çocukluğundan beri yoksun olduğu gerçek sevgiyi güçle, parayla kazanmaya çalışmasına 
değiniyor. İnatla herkesin sevgisini kazanmaya çalışan Kane, bunu gerçek sevgiye çok değer 
verdiği için değil, sevgiye olan açlığını bu yolla tatmin etmek istediği için yapıyor. Bu kadar 
çabaya rağmen istediğine ulaşabiliyor mu peki, hayır, o da arzularına ulaşabilme konusunda 
bizden iyi durumda değil. Kader ortaklığımız da tam olarak bu noktada başlıyor işte, 
yoksunluğunu yaşadığımız ve o kadar çabaya rağmen sahip olamadığımız şeylerin sebep 
olduğu ruhsal çöküntü bizi yakınlaştırıyor.  
Ruhsal çöküntülere maruz kalıyoruz, bir şekilde bunların da üstesinden geliyoruz -ya da 
halının altına süpürerek üstesinden geldiğimizi sanıyoruz- fakat kafamızı sürekli kurcalayan 
bir sorudan kaçamıyoruz. O soru da şu: Umutsuz hissediyorsam, boşa kürek çektiğimi 
düşünüyorsam ve bir şeyleri elde etmeye çalıştıkça tatminsizliğimin bitmeyeceğini, aksine 
daha da artacağını biliyorsam, cidden yaşamaya ve mücadele etmeye değer mi? Doğruya doğru, bütün çabalara ve arzulara rağmen bu öykünün bir yerlerinde yolumuz nihai tatmin ve 
mutluluk duygularıyla kesişmiyorsa, bu çabayı sürdürmenin de pek bir anlamı kalmıyor. İşin 
tuhafı, her ne kadar yaşama motivasyonumuzun devamlılığını sağlayacak olumlu gelişmelerle 
karşılaşmakta güçlük çeksek de hayat her an sürprizlerle karşımıza çıkabiliyor. Sonuç olarak 
da bizi hayata bağlayan şeyler bu küçük sürprizler, tebessümler, mutlu anlar oluyor. 
Yaşadığımız müddetçe kendini sıkça tekrarlamaya devam edecek olan tatminsizlik ve düş 
kırıklıklarıyla uğraşacağımızı bilsek de arada kalan olumlu ve güzel sürprizleri kaybetmeye 
korkuyoruz. Bana göre hayat, mutsuzluğa ve umutsuzluğa doğru giden yolda karşılaştığımız 
olumlu parçalardan ibaret ve bize yaşama isteğini sağlayan şeyler de bu olumlu parçalar 
oluyor. Arayışlarımız ve tatminsizliklerimiz bitmiyor ve bitmeyecek, bu doğru. Yine de hayat, 
bütün yılgınlığımıza rağmen mücadeleyi terk etmemize bir şekilde engel olacak ve aslına 
bakarsanız çok da iyi yapmış olacak.  
Dilara Halavurt 
21602151 
 
Bu Hikayenin  Hiçbir Tarafı Gerçek Değildir 
 
Rekorlara koştuğu, psikolojik  gerilim  türünde 
olduğu idda edilen Azra Kohen’in  aynı adlı 
romanından  uyarlanan  Fi dizisi  hakkında 
olacak bugünkü  yazım.  Dansçıların, 
müzisyenlerin  ve hayalleri  olan genç 
gazetecilerin  popüler kültüre, onun 
dayattıklarına,  medyanın  ikiyüzlülüğüne  karşı 
çıkışını  konu alan bir dizinin  popüler kültürün 
ve o iki yüzlü  medyanın  ta kendisine  hizmet 
edişinin  ironikliği  bu yazıyı  yazmaya 
yönlendirdi  beni. İzleyen  düşünmez  bunları  da 
belki yazdığım  satırlar düşünmeye  yönlendirir. 
Ünleri  zirve yapmış Serenay Sarıkaya ve 
Mehmet Günsür’ün  ateşli sevişmesini 
düşünmeden  izlemek  varken, oturup da dizinin  hangi ideolojiye  hizmet  ettiğini,  anlatımın 
içerikle  bağdaşıp bağdaşmadığını  tartmak için uğraşmayanlar  için ben tarttım da yazdım.  Her 
biri senelerce popüler kültürün  yarattığı  ve evlerimize  servis ettiği  anlamsız  ama izlemesi 
zevkli  dizilerde  boy gösteren en başarılı  oyunculardan  seçilmiş,  erkeklerin  tanrı kadınların 
tanrıça sayılabileceği  kadroya sahip bir yapımı  değil psikolojik  gerilim,  çizgi  film  türünde de 
sunsanız  emecek bir izleyici  kitlesi  varken, Fi dizisinin  rekor kırmasına  neden 
heyecanlanıyoruz? 
Romanı  okuyanınız  olduysa,  oldukça kötü bir yapım olduğu halde yüz binler 
satmasına  şaşırmamıştır  umarım.  Okumadıysanız  da erotizm  dolu, sanatın s’sinden 
anlamayan  biri  tarafından  yazılmış  rezalet bir yapım olduğunu  gönül rahatlığıyla 
söyleyebilirim.  Sanatı anlamayı  öğrenememiş  bir millete  sanat tatavası yaparak yüz binler 
satan bu romanı eleştirerek  içimi  soğutmam  sanırım  günlerimi  alır, bu sebepten diziye  geri 
dönüyorum.  Ana karakter olan Duru, bir balerin.  Sevgilisi  Deniz, çok başarılı  ama şarkılarını 
halka sunmaktan  kaçınan bir müzisyen.  Başrölünü  bir balerinin  ve müzisyenin  canlandırdığı 
bir diziden  bolca bale sahnesi  ve müzik  bekleriz.  Gel gelelim  dizinin  en önemli  dans 
sahnesini  başarısız,  kareografiden  ve müzikten  bağımsız  bir lirik dans oluşturuyor.  Dansçılar 
senkronize  olamıyor.  Serenay Sarıkaya görebileceğiniz  en ucuz dansı sergiliyor  ama 
izleyenler  ona bayılıyor.  Çünkü dizinin  izleyicileri  zaten Tschaikovsky’den  Kuğu Gölü 
Bale’si beklemiyorlardı.  Sadece Serenayı’ın  güzel vücut hatlarını  belli  edecek ve Deniz’in 
zekasını  sergilecek  basit bir kareografi  bile onları büyülemeye  yetiyor. Duyduğumuz  tek iyi müzik  dizinin  ilk bölümünden  Chopin’in  Nocturne’ü. Bunun  da izleyiciyi  diziye  bağlamak 
için kullanılan  bir yöntem olduğunu  düşünmeden  geçemiyorum. 
 Sanatın insan üstülüğünü,  dansın ve müziğin  muhteşem  birlikteliğini  insanlara 
anlatmaya  çalışan bir yapımda dans ve müzik  unsurları  böyle üstünkörü  geçilebilir  mi? Eğer 
konu alındığı  üzere, sanata değer vermeyen  toplumu  eleştiriyorsa  dizi,  yayınlandığı  gün 
milyonlarca  kişi tarafından  izlenen  bir dizi aracılığıyla  toplumu  eğitmek ne kadar mükemmel 
olurdu. Milyonlarca  kişi Chopin dinlese,  Sergey Prokofyev’in  bestelediği  müzik  eşliğinde 
Shakespeare’in  Romeo ve Juliet’ini  izlese, bunun  hakkında eleştiriler  ve yorumlar  dinlese, 
Duru’nun  başarısını  kıskanıp kızlarını  bale kursuna gönderse… Bir hafta sonunu  sinemada 
Kolonya Cumhuriyeti’ni  izleyerek  değil  de Devlet Opera ve Balesi’nin  gösterisini  izleyerek 
geçirse… Vakıflar  sanata yatırım  yapsa,  mezun  olduktan sonra yurt dışına gitmekten  başka 
çaresi olmayan  konservatuar  öğrencileri   yaptıkları  işle gurur duymaya başlasa… Rekorlar 
kırdığını  ilk duyduğumda  bu tarzda bir dizi bekliyordum  bu kaliteli  kadrodan. Umut 
ediyordum  ki bir sanat dizisi  bizim  ülkemizde  de izleyici  tarafından  kucaklansın  ve sevilsin. 
Ama içten içe de biliyordum  ki öyle olmayacak. 
  Bu yazı vesilesiyle,  iyi yüzlü  olmakla  suçladıkları  medyadan daha iyi yüzlü  olan dizi 
oyuncularına,  yapımcılarına  ve sözde sanat yönetmenine,  toplumun  sanat okuryazarlığı  ile 
zerre kadar ilgilenmedikleri  için, kendi çıkarları  doğrultusunda  diğerlerinden  hiçbir farkı 
olmayan  bir dizi çıkardıkları  için  nacizane  teşekkür ediyorum.  Bu diziyi  izleyip  de 
beğenenlere  de vakitlerini  daha kaliteli  yapımlarla  ve daha yararlı aktivitelerle  geçirmelerini 
tavsiye ediyorum.  Zira dünyada Özge Özpirinçci’nin  sevişme sahnelerinden  daha sanatsal 
ögeler de var.  
Nur Ecem Kulak 
 
Tutsak Etmeye 
Çalıştıkça Özgürleşen 
Ruhlar 
	 Hapsedilmek midir insanı mahveden, sevdiklerine 
dokunamamak mı, yoksa umudunu kaybetmek mi? Umudun 
belki de hayatımızdaki en önemli unsur olduğunu bana 
yeniden hatırlattı Can Dündar, Tutuklandık kitabı ile. ‘‘Bu 
kitap, uzun volta seanslarında, sarı duvar manzarasında, 
koğuşun üst katının demir karyolasında, alt kaloriferin yanı 
başında tasarlandı. (…) En güzel kitapların en muhteşem 
manzaralara karşı yazıldığını zannetmeyin. Tersine… Bazen 
güzel manzaralar karşısında uyuşup tembelleşen hayal gücü, 
TUTSAK ETMEYE ÇALIŞTIKÇA ÖZGÜRLEŞEN RUHLAR  "1duvarla karşılaştı mı, ardını görmek hevesiyle havalanıyor. Bu 
da ona yetişmeye çalışan kalemi kamçılıyor.’’ diyor Dündar 
kitabı için. Ben de aldığım andan itibaren elimden 
bırakamadan okudum bu kitabı. Kâh gözlerimden yaşlar akıttı 
kâh kahkahalara boğdu.  
	 Hakkında müebbet istenen bir adam, her güne nasıl 
umutla uyanabilir ki? Uyanıyordu… Çünkü biliyordu asıl 
istenenin onları yalnız bırakıp umutsuzluğa düşürmek, kendi 
kendini yiyip bitirmesini izlemek olduğunu. Her gün uyanıp 
kendine sanki misaﬁri varmış gibi kahvaltı hazırlıyor, 
bahçesine çıkıp kendi kendine dans ediyor, bıkmadan 
usanmadan kitap okuyor, içeride de kendini geliştirmeye 
devam ediyordu. Kendimi onun yerine koymaya çalışıyorum 
ama düşüncesi bile beni rahatsız etmeye yetiyor ve düşünmeyi 
kesiyorum. Aylarca bir odanın içinde, kendinden başka 
konuşacak kimsen olmadan yaşamak insanı deli edecek 
cinsten bir şey olmalı. ‘’Tecridi keşfettiler. Koğuş sistemini 
yıkıp ‘‘suçlu’’yu küçük hücrelere tıktılar. Artık asıl işkence, 
yalnız bırakmaktı.’’ Eskiden mahkumlar koğuşlarda 
birbirlerine destek olur, gün sayarlardı. Hapishane bir cezadan 
çok hazineydi sanatçılar için, mahkumlar da altın. 
Gözlemleyecek bir sürü insan, öğrenecek bir sürü hayat 
hikâyesi… Bir yazar ne isterdi ki daha? Umut verirlerdi 
birbirlerine… Tecrit, insanın umudunu tüketmek için en iyi yol 
belki de. ‘’Kantinde top satılıyor ama ancak duvarınızla 
oynayabilirsiniz, takım kurmak yasak. Kendinize ait bir 
bahçeniz var lakin çiçeksiz; çünkü toprak yasak.’’ Çiçek yok, 
toprak yok, bir dost yüzü görmek yok. Renk bile yok, koku 
yok. Size insan olduğunuzu hissettirecek ne varsa hiçbiri yok. 
Can Dündar'ın tecrit anılarını okurken aklım sürekli olarak 
Nâzım Hikmet'in şiirlerine gitti. Nâzım da hapiste uzun yıllar 
TUTSAK ETMEYE ÇALIŞTIKÇA ÖZGÜRLEŞEN RUHLAR  "2kalmış ve bu tutsaklığının büyük bir bölümünü tecritte 
geçirmişti. Sadece düşüncesi yüzünden hapiste on beş yıl 
yatan bir adamdan bahsediyoruz, on beş yıl... Dile kolay denir 
ya böyle zamanlarda, Nâzım: "Ben içeri düştüğümden beri 
güneşin etrafında on kere döndü dünya. Ona sorarsanız lafı 
bile edilemez, mikroskobik bir zaman. Bana sorarsanız on 
senesi ömrümün." dizeleriyle bir klişeyi ancak bu kadar 
kusursuzlaştırabilirdi. Aslında bence Can Dündar da yaptığı 
haberden değil Nâzım gibi düşüncesinden dolayı hapse 
düşmüştü. Hapiste altı ay kaldı ancak ne kadar kalacağını 
bilmiyor, günleri müebbet hapis istemiyle yargılanan birinin 
endişesiyle geçiyordu. Kitapta anlattığı tutsaklığa alışma 
hikâyeleri bana komplike duygular yaşatsa da genel olarak 
hepsinden çok etkilendim. Onu oraya düşüncesi ve basın 
özgürlüğünü savunduğu için tıkıp tüm umutlarını yitirmesini 
ümit eden herkese inat yaşıyordu. Hatta belki bizden daha 
özgür yaşıyor, mesela göremediği doğayı bizden daha çok 
duyumsuyordu. Nâzım Hikmet hapiste yazdığı sayısız şiirinde 
-ki en çok beğendiklerim; Ben İçeri Düştüğümden Beri, Bir 
Cezaevinde Tecritteki Adamın Mektupları ve Yaşamaya Dair- 
istisnasız doğadan bahsetmiş, hatta diğer mahkumlar gibi 
hücresinden çıkmasına izin verilmediği zaman bile inatla 
güneş, toprak, ağaç vb. şeylerden bahsetmişti. Can Dündar da 
Nâzım Hikmet de birbirinden çok farklı olmayan şekilde 
tutsaktı. Fakat her ikisi de küçük şeylerden mutlu olmayı ve 
her şeye inat gülmeyi ihmal etmiyordu. Aynı vaziyette ben 
olsaydım onlar gibi yaşama sevinciyle, umutla mücadele 
edebilir miydim bilemiyorum. Ancak benim için müebbet hapsi 
istenen Can Dündar ile idamı istenen Nâzım Hikmet'in dahi 
dört duvar arasında şevkle okuyup, yazıp, hayal kurabiliyor 
olması ya eşsiz bir yetenek, yahut yaşamaya âşık iki adamın 
her şeye rağmen umudunu kaybetmediğinin kanıtıydı. Avukat 
TUTSAK ETMEYE ÇALIŞTIKÇA ÖZGÜRLEŞEN RUHLAR  "3görüşüne çıktıktan sonra bile, odasına dönerken iki kere 
ayakkabısının içine kadar aranıyordu bu adam. Yanında 
memurlar varken arandığı hâlde bir daha aranıyordu. 
Bunların hepsi insanı bıktırmak, içinde nokta kadar umut 
bırakmamak için yapılan şeylerdi. Ama onlar kendilerine en 
ufak şeylerden bile umut yaratmayı başardılar. Mesela 
Silivri’ye renkli kalem sokmak yasaktı, diğer her şeyin yasak 
olduğu gibi. Can, gazete kâğıtlarını buğulu cama yapıştırıp 
akan damlalardaki renklerle papatyalar çizdi. İnsan bu kadar 
yokluktan bile nasıl böyle güzellikler yaratabilir kendine diye 
düşünerek hayretle okudum bütün satırlarını. Banyonun 
kapısına çekilen sıvaya ‘’özgürlük’’ yazdı. İnanıyordu çünkü 
yeniden özgür olacağına… ‘’Onlar tecritte yalnızlaştırmaya, 
eksiltmeye çalıştıkça, sana inananlar çoğalıyor. Nâzım’ın da 
dediği gibi, ‘’İçeride kuyunun dibindeki taş gibi’’ yapayalnız 
kalsan da bir yanın karışıyor dünyanın kalabalığına…’’ 
	 95 yaşındaki Aydın Boysan bile gelip Silivri’nin önünde 
umut nöbeti tutmuştu. Bence bu insanlar hepimiz için 
muazzam birer umut öyküsü. ‘’Hiçbir mezarın, yazarı 
gömemeyeceğini, işleyen bir kalemin tükenmeyeceğini herkes 
görsün. Cesaretlendir dostlarını, düşmanların ürksün’’ demişti 
Can. Onun da dediği gibi, kaybetmeyin umudunuzu 
yitirmenize neden olacak cesaretinizi, düşmeyin 
umutsuzluğa… Ürkütün düşmanlarınızı…. Her konuda 
çabucak umudunu yitiren bizlere örnek olsun bu adamların 
hikâyeleri…  
Kaynakça: Tutuklandık, Can Dündar, Can Yayınları, 2016
TUTSAK ETMEYE ÇALIŞTIKÇA ÖZGÜRLEŞEN RUHLAR  "4
Ayça Begüm Taşçıoğlu 
Ankara ve Anlamı 
Gök, olan biteni anlarmış gibi kızıl. Buna rağmen kelimeleri toplayamamam benim 
nazarımda utanç verici olandır. Bugün, geçip giden gecelerin aksine gözlerimi griye açmaya ihtiyaç 
duydum, Kirpinin Zarafeti sayesinde. Zihnimin gerisine fırlattığım, "Hayat bu, düzeni bunu 
gerektirir ve sürdürür." dediğim her şey, usta bir poker oyuncusunun rakibinin masaya serdiği 
kartlar gibi önüme serildi, üstelik poker oyuncusu bendim yenilgiye alışkın değildim. Nefret 
ettiğim, nadiren olmuş durum vuku buldu, gardım düştü, yenildim. Ölümü düşünmek, beyanlara 
dökmek, anlamlandırmak zorundaydım, ne kadar kaçsam da bunları yapmaktan. Fiil olarak 
geçiştirmek değildir düşünmek, herkesin gördüğünün aksine. Düşünmek inşa edeceğiniz düşünceyi 
anlamlandırmaktır. Ölümü düşünmek, anlamlandırmaya çalışmak ise griliğin arasında çiçekler 
açtırma çabasıdır. Ankara’nın anlamına eşdeğer olan. 
Ankara’da doğmuş büyümüş biri için dünyada buradan güzel yer bir elin parmağını 
aşmayacak denli azdır. Biz burayı griliği, monotonluğu için bile yüceltebiliriz. Çoğu insan bunu 
"taşralılık" olarak yorumlayacaktır. Öyle değil. En azından ben ömrümün uzunca bir süreci boyunca 
böyle düşündüm. Beni bundan ne mi vazgeçirdi dersiniz? Şehirleri içinde olan insanlar yüzünden 
severmişiz, öyle derler. Ben buna da inanmazdım çünkü ruhu var sanırdım şehirlerin. Öyle 
değilmiş. Ankara'dan soğuduğum an, içinde ölümü barındırdığını anladığım zaman oldu. Ölümlerin 
de cinsi vardır bana soracak olursanız. Evet, hak edilmiş ömür, hakkı ile tüketilmiş hayatlar vardır, 
Kirpinin Zerafeti, 
benim yıllar boyunca sayıkladığım  bu anafikir üzerine inşâ edilmiştir. Ölüm 
fiilinin gerçekleşmesinden çok, ne yaparken öldüğünüz, ölüm fiilinin anlamı önemlidir. Mesela, bir 
çocuğu korumaya çalışırken sadece onu korumayı amaçlarken ölmek şüphesiz çeşitli intihar 
fikirlerinden daha kutsal olandır. Herkesin dünyanın geniş coğrafyalarına atmak istediği imza, 
fiilleriyle değil amaçlarıyla mürekkep bulacaktır kendisine. Tüm bu fikirlerin aksine Ankara, haksız ölümler içeriyordu. Dağılmış bozuk imzalar, çoğuna mürekkep yetmemiş. Diğer tüm şehirler gibi, 
tarih gibi. 
Buralıysanız, insanların yaşamlarına son verdikleri yerler, Boğaziçi Köprüsü kadar romantik 
mekanlar değildir. Nereden atlarsanız atlayın griliğe çakılırsınız, taptığım griliğin sevdiğim 
insanların toprağı olduğunu anladığım gün, Ankara'dan soğudum ben. Griliğinden kaçtım, özür 
dilerim Ankara. Bu kaçışta en ironik şey, senden yüzlerce kilometre ötede Ankara Otel'de kalmam 
oldu. Asla kaçamadığım Ankara, asla kaçamadığım ölüm düşüncesine hiç bu denli benzememişti o 
güne dek. Belki de Ankara kelimesinin herhangi bir dilde anlamı budur. 
Ankara ilk ölüm siftahını birkaç sene önce yaptı, benim çevremden başlattığı. Günler geçti 
sonra, insanlar bana geçmişe bağlı kaldığımı ve bundan bıktıklarını açıkça belirtecek yüzü 
bulacakları kadar zaman geçti. Büyümem gerektiğini söylediler, büyükler yüzlerce ölüme tanık 
etmişlerdir çünkü. Bu zamanla ilgilidir, herkesin hassas milimetrelik cetvellerle ölçülmüş kum 
saatleri vardır, kum taneleri insanın ömründeki her bir anı temsil eder ve son kum tanesi pek tabii 
rasyoneldir, son tanenin akıp gitmesine gözyaşı dökülmez, kabullenilir. Üstelik yetişkinler 
kelimelerin anlamlarına çok da takılmazlar. Fiiller olur ve biter, sorgulamak zaman kaybı değil mi? 
Biraz daha kahve içip çalışıyor gibi görünerek mesai bitmesini beklemek, zaman kaybını 
önleyecektir, düşünmek yerine. Hem son kum tanesinin akıp gidişi önceki tüm tanelerden neden 
farklı olsun, neden abartılıp düşünülmeyi hak etsin ki? Belki de Ankara tüm bu beyannamelerle 
yoğurduğu için asırlık benliğini, iticidir. Anlamları görmemezlikten gelmemizi/gelmelerini sağlayan 
da Ankara’dır, hiç şüphesiz. Keşke insanlar fiilleri yalın kelimelerden ibaret görmek yerine, 
düşünse, düşünmek istese, anlamlandırsa çevresini ve ona getirdiklerini. Çehreler iyi 
hatırlanmalıdır, gökdelende gerçekleşen bir intihardan arta kalanlar olmamalıdır çehreler. Karları 
 
delen kardelenler vardır elbet, arkasında gülümsemeler de bırakabilir ölümler.
Paranoya / Deniz Akkaya 
  Bir temel sorudan başlar aslında bütün kuşkular. Bir insan aldatıldığını düşünüyorsa, "Benden 
başkası var mıdır?" sorusunun kafasında fazlaca tekrar etmesi bu düşünceleri alevlendirir. Bir insan 
uzaylılardan korkuyorsa da aynı şekilde; "Bu evrende bizden başkaları da var mı?" sorusu,zihni meşgul 
eden soru olacaktır. Bu kuşkular tek başına çok kuvvetli olmakla beraber, başka duygularla da 
karışınca içinden çıkılmaz hale gelirler. 
  Okulumuzda sahnelenen "Böcek" isimli tiyatro da bu temel 
sorular üzerine kurulmuştu aslında. Kuşkuyu yaratan sorunun "Bu 
denli teknolojik, yapay böcekler var mı?" olması ve bunun iki kişinin 
aşkı ile harmanlanması, başrolleri içinden çıkılmaz bir duruma 
sokuyordu.  Her şeyin bir tesadüf olabileceği, yanılıyor olabilecekleri 
ya da başka bir olasılık akıllarının ucundan bile geçmedi. Birbirlerine 
duydukları aşırı güven onların mantıklı düşünmesini engelliyordu.  
  Bir yerde okumuştum; insanlar doğada gördüğü binlerce 
ipucunun sadece %5-10'unu zihin süzgeçlerinden geçirebilirlermiş. 
Süzgeçten geçenler ise genellikle kendilerini haklı çıkaracak ya da 
inançları ve düşünceleriyle ters düşmeyecek durumda olanlar 
olurmuş. Onlar da bu şekilde, beyinlerine yenik düşmüş olsalar 
gerek. Belki bütün düşünceleri ve teorileri doğruydu, ancak her   
zaman genişçe düşünmelidir insan. Bir konuda haklı olduğumuza 
(1) "Böcek" 
emin olsak bile; diğer tüm fikirlerin haksız olduğunu mantıksal ve 
deneysel bir şekilde test edip haklı olduğumuzu ispatlamalıyız. Akıl 
sağlıklarını kaybedip, intihar etmeleri de; fikirlerine bu denli bağlanmalarından dolayı bence. 
  Karakterlerin  son sahnelerde duyduğu şüpheler, tüm hayatlarının başka birileri tarafından 
yönetildiği üzerineydi. Günümüzde bir sürü insan kayboluyor, kaçırılıyor, öldürülüyor. Bazıları 
bulunuyor, bazıları ise bir gizem olarak kalıyor. Gizem olarak kalan insanların yakınları devletler 
tarafından yeni bir hayata sürükleniyor olabilir mi? Kaybedecek hiçbir şeyi kalmamış insanlar, gözü 
kara birer ajan mı olurlar? Devlet bu potansiyeli gördüğü insanların, sevdiklerini aramayı bırakıyor 
olabilir mi? Bunlar üzerinde çokça düşünülmesi gereken sorular, ancak insan düşündükçe içini yoğun 
bir paranoya da kaplayabilir. Dikkatli olmak lazım...  
  Bu tartışmayı bir kenara bırakarak, tiyatro sayesinde kafama takılmış ve üzerinde düşünmeye 
başladığım bir konudan bahsetmek istiyorum. Bir ülke, kendi askerlerini; biyolojik silahlar için kobay 
olarak kullanabilir mi? Bana kalsa; hiçbir insan, hatta hiçbir hayvan bir deneyde kobay olarak 
kullanılmamalıdır.  
  Bir mucize olduğunu ve insanların bu deneyler için kullanıldığını varsayalım; ben bir devlet 
başkanı olarak vatandaşlarımı oğlum/kızım bilir ve onların kıllarına zarar gelmesine razı olmazdım. 
Bırakın bir deneyle gençlerimi harcamak, başka bir ülkenin zarar vermesine de izin vermezdim. En 
azından bir savaş ya da operasyonda ele geçirdiğim rehineleri, ya da hafifletici opsiyonlar sunarak 
ülkemdeki mahkumları denek olarak kullanırdım.  
   Oyunu izlemeye başladığımda çok ilginç bir şey daha keşfettim. Hayatım boyunca birkaç klasik 
dışında hiçbir oyuna gitmemiş olduğumu... Yani gerçek hayata daha yakın, gerilim temalı bir tiyatroyu 
bu oyunu izleyene kadar pek hayal edemiyordum. Oyuncuların ağızlarında sürekli bir küfür; gençlik 
havasını katmak için sürekli ortada olan sigara, uyuşturucu, cinsellik vb. öğeler oyunu daha gerçekçi 
yapmış. Büyük ihtimalle devlete bağlı olmayan bir tiyatro olduğu için bu kadar rahattı oyun.  Bu 
zamanlarda kimse kötü bir durumda, Türkçe altyazılardaki gibi "Seni lanetliyorum!" demiyor.  Ya da 
serseriler aralarında verdiği partilerde masa oyunları oynayıp sebze yemiyorlar.  Durum böyle olunca; 
daha çok tiyatroya gitmeye, daha çok "güncel" ve özel tiyatrolara gitmeye karar verdim. En azından 
işlenen konulara biraz daha hakim olabiliyor insan, bir klasiğe göre. 
  Sonuç olarak, gitmekten çok keyif aldığım bir oyun oldu "Böcek". Başlangıçtaki amacım GE250 
etkinliğinden puan kazanmak iken, oyundan çıktığımda elimde kırk puandan çok daha fazlası olduğu 
için çok mutluyum.  Yukarıda belirttiğim gibi, fırsat buldukça hem okulumda hem de dışarıda 
tiyatroya gitmeyi planlıyorum. 
 
KAYNAKÇA 
  Böcek. Tracy Letts tarafından. Yön. Jason Hale. Bilkent Üniversitesi MSSF Sahnesi. Bilkent 
Üniversitesi. 12 Şubat 2015. Performans. 
  (1) http://www.bilkenttiyatro.com/boumlcek-mezuniyet-projesi-guumlz-doumlnemi.html 
 
Aslınur Karaca 
21400913 
İNSAN OLMAK 
 
Yaşam... Aslında çok büyük bir kelime. Esrarengiz, büyülü ve süslü bir örtüymüş de 
altında çok şeyler gizliymiş gibi. “Yaşam” deyin ve şöyle bir düşünün. Ne demek, ne anlama 
geliyor, neden var ve neden bir gün bitiyor? Bu Dünya’da sonsuz tane yaşam varken neden 
ben sadece kendiminkini hissediyorum. Hiç siz de denediniz mi bilemeyeceğim ama ben  
bazen insanlara bakarım ve “Ne garip! O da  yaşıyor,  onun da hisleri var, o da içinden 
konuşuyor.” diye düşünürüm. Ben de o olabilirdim ama olmamışım; Aslı olmuşum. Neden? 
Hiç var olmasaydım ne olurdu? Yok olsam ne olacak? Kainatta minicik bir yer işgal ederken, 
bu bendeki var olma arzusu neden? Ben kimim? 
Bir sebeple Dünya’ya gelmişiz. Nefes alıp veriyoruz. Yemek yiyoruz, ihtiyaçlarımızı 
gideriyoruz. Çalışıyoruz, uyuyoruz. Bir tek bu yaptıklarımıza uzaktan bakıldığında, hakikaten 
hayvanlardan farkımız olmadığını söyleyenler haklı gözüküyor. Ya da bir fabrikanın otomatik 
makineleri  gibi  hareket  ettiğimizi  söyleyenler...  Ne  var  ki,  biz  sadece  işlediklerimizden, 
söylediklerimizden ibaret değiliz. Hatta bunlar varlığımızın oldukça küçük bir kısmını teşkil 
ediyor. Benim aslım fikirlerimde, duygularımda, sezgilerimde, ruhumda... Eğer bunlar benim 
içimde bir yerlerdeyse; benim aslım içimde. Kainatta minicik bir yerim olsa da bütün kainata 
yetecek kadar yer var bende! Kendimi dünyalar kadar görmemin sebebi de bu belki. Bir 
yaprak yapraktır. Tabiri caizse kendi haddini biliyordur. Bilmem ki o hayatını hiç sorgulamış 
mıdır? Kedi, kendi kendine konuşuyor mudur? Kelebek mesela hiç hayal kuruyor mudur? 
Bir farkımız daha var ki biz bulunduğumuz Dünya’da görev yerine getirmekten çok 
orayı  şekillendiriyoruz.  Maddi  ve  manevi  bir  anlamda  şekillendirme  bu.  Dünya’yı  inşa 
ediyoruz.  Fikirler,  akımlar  üretiyoruz.  Bazen  bütün  insanları  ve  hayvanları  etkileyecek 
kararlar veriyoruz. Üstelik sadece kendi çağdaşlarımızı değil asırlar sonrasının insanlarını bile 
etkileyecek  kararlar...  Bu  bağlamda,  artık  yaptıklarımız  da  bir  ruh  kazanmış  oluyor. 
Makineleşmekten  kurtuluyoruz.  Fikirlerimizi  hayata  geçiriyoruz.  Daha  ilginci  ise  kendi 
varlığımızı  başka  bir  varlığa  adayabiliyoruz.  Yaşamın  bununla  daha  manalı  olduğunu 
düşünüyoruz. Bir gün buralardan gitsek bile yapacaklarımızın daha sonraki “misafirler” için 
işe yaracağı inancıyla bir nebze kendimizi rahatlatıyoruz. Yok olmak istemediğimizdendir 
belki en azından “Dostlar beni hatırlasın.” diyoruz ve böylelikle esasında kendimize yeni bir 
varlık alemi yaratıyoruz. Bana kalırsa işte bu zaman insan oluyoruz. 
İki  gün  önce  iki  candan  arkadaşımla  beraber  “The  Suffragettes”  filmine  gittim. 
Londra’da,  kadınların  mevcut  vaziyetlerinin  iyileştirilmesine  dair  verilen  mücadele  ele 
alınıyordu. O zamanın toplumunda var olan kadınların saygınlık ve emeklerinin karşılığını 
almak  bakımından  erkeklere  nazaran  daha  elverişsiz  şartlara  sahip  olması  eleştiriliyordu. 
Ancak, filmde kadınlar Dünya’yı şekillendirmenin en güzel örneklerinden birini sergilediler 
ve  en  azından  kadınlara  oy  hakkının  verilmesini  sağladılar.  Bu  ise  kadınların  da  artık 
kendilerini yönetecek hatta cezalandıracak kanunların yapımında payları olacağı anlamına 
geliyor. Eğer Maud ve arkadaşları düzenin kendilerine layık gördüğü duruma alışsalardı, 
üzerine düşünmeselerdi, hislerini dinlemeselerdi ve bir şeyleri değiştirebilme potansiyellerini Aslınur Karaca 
21400913 
keşfetmeselerdi bu tarz bir zafer kazanılamazdı. Öncekilerin bir çoğu gibi bir gün mutlaka 
ölürlerdi  ve  yeni  gelenler  için  hiç  var  olmamış  olurlardı.  Bir  bakıma  hiçliğe  mahkum 
olurlardı. Çok sevdiğim yazar Stefan Zweig’in bir sözü bu halin vehametini ortaya koyuyor 
ki: “Bu dünyada hiçbir şey insan ruhuna hiçlik kadar insan ruhuna baskı kuramaz.” O kadınlar 
insan olmanın gereğini yerine getirdiler ve yokluk kapanından zaferle kurtuldular. 
Öyleyse bir an düşündüm ki; insan olmak, içindeki koskoca alemi keşfedip bunu 
diğerlerine  de  yararı  olacak  şekilde  dışarıya  aksettirmek,  bir  şeyleri  güzelleştirmek  ve 
tükenmez arzumuz olan var olma arzusunu öldükten sonra da hatırlanarak tatmin edebilmek 
demek. İsmimizin hatırlanması şart değil, “birileri” kalıbına sokulsak bile bir yıldız göz kırpar 
herhalde bize. 
Hasılı dostlar, ben varım ve yok olmak istemiyorum. Çünkü ben insanım!   
Lilpar Özcan
 
İZLERİN GEÇİCİLİĞİ
           
Hayatımıza giren herkesin bizde bıraktığı bir iz vardır. Sizin de çok kez 
 
deneyelimlediğiniz üzere insanlar hayatımıza girer, hayatımızı etkiler ve zamanı 
geldiğinde hayatımızdan çıkarlar. Ne kadar bu döngüye karşı gelmeye çalışsak, 
insanların kalıcılığını sağlamak için uğraşsak da hayatın değişkenliğinin 
getirdiği bir zorunluluktur bu. Eminim bu zorunluluk sizi de zaman zaman 
yoruyordur. Ne var ki insan için en somut gerçekliklerden biri hayatın değişim 
içinde olduğudur. Böyle bir durumda bireylerin bu değişimden etkilenmeyip 
aynı kalmasının imkânsız olması gibi, insan ilişkilerinin aynı kalması da 
olanaksızdır. Her insandan bize geriye kalan ise anılar ve hislerdir.
 
İnsanlara tutunmak için ne kadar çaba sarf etsek de, hayatımızdaki 
 
insanların geçici olduğunu fark etmekten aciziz. Bununla birlikte, insanlar 
hayatımızdan gittiklerinde ve artık onlara tutunamadığımızda onlardan geriye 
kalan anılarımıza tutunmayı tercih ediyoruz. Her ne kadar insanlar kalıcı 
olmasalar da onlarla yarattığımız anıların öyle olduğunu düşünüyoruz. Bazen de 
bizi yaralayan, üzen bir olaydan sonra acımızın hafifleyeceği umuduyla 
zamanın kollarına bırakıyoruz kendimizi, anılarımızı, acılarımızı... Zamanın her 
şeyi iyileştirdiği düşüncesiyle izlerimizin de geçeceğini düşünüyoruz. Oysaki 
izin sözlük anlamı yaranınkinden çok daha farklıdır. Bir yara iyileşir fakat 
gerisinde iz bırakır ve bu iz kalıcıdır. Eğer insanların bizde bıraktıkları izlerin 
kalıcı olduğu düşüncesindeysek, zamanla her anımızın silikleşmesi bu 
düşünceyle çatışmaz mı? Her hissin ve düşüncenin sürekli bir değişim ve 
gelişim halinde olduğu bir dünyada, izlerimizin aynı kalacağını düşünmek 
naifçe değil midir?
 
Geçenlerde okuduğum Uğur Kökden’in Yüzler, Gizler, İzler adlı kitabı 
 
beni insanların geçiciliğini bir kez daha sorgulamaya itti. Bir insana tutunma 
ihtiyacımızın en büyük nedeninin onların bizde yarattığı hislere bağlılığımız 
olduğunu düşünüyorum. Sanırım bu yüzden hislerimizi canlı tutmak için 
anılarımıza bağlılığı sürdürmeyi tercih ediyoruz. Bu bir bakımdan da geçmişte 
yaşamakla eş anlamlı aslında. Sizin de bildiğiniz üzere, geçmişte yaşamak 
geleceğe açılamamaktır. Artık hayatımızda olmayan insanlar için, hayatımıza 
girip yeni güzellikler getirebilecek insanları uzaklaştırıyoruz bir bakıma. Sanki 
yaralarımızın iyileşmesini değil de kanamaya devam etmelerini istiyoruz içten 
içe. 
  Benim bu konudaki tutumum kendimi bildim bileli farklı oldu. Hayatımın 
hiçbir döneminde insanlar hayatımdan çıktıktan sonra onlara olan bağlılığımı 
sürdürmeye devam etmedim. Onlardan öğrenmeyi bildiğim gibi zamanı 
geldiğinde vazgeçmeyi de bildim. Hayatıma giren ve çıkan her insanın bana bir şey öğretmek için bu eylemleri gerçekleştirdiği düşüncesindeyim. Siz de 
geçmişin size öğrettiklerine baktığınızda bahsettiğim gerçekliği kolayca 
görebilirsiniz. Elbet her insanın yarattığı yaşanmışlık, anılar ve hisler farklıdır 
ve yaşamak eylemi altında bu olgulara olan alışkanlığımızın geçici olması 
gerekmektedir. İnsanın olgunluk ve güç olarak adlandırdığı kavramların 
temelinde bu vazgeçebilme eyleminin yattığını savunmuşumdur hep. Geçmişte 
 
yaşanan olaylara bağlılığı sürdürmek, insanı yeni olaylara ve insanlara kapadığı 
gibi yaşamak eyleminden de alıkoyar. Bu düşüncem doğrultusunda, hayatın 
doğal akışının bir getirisi olarak farklı insanlarla tanışmak, yeni anılar yaratmak 
ve zamanı geldiğinde bu anılara veda etmem gerektiğinin farkında oldum her 
zaman. Sanırım insanların yanlış yaptığı nokta da bu farkındalığı 
yaratamamaları oluyor.
 
Hayatımdaki kimsenin daimi bir kalıcılığı olmadığını bilmekle birlikte 
 
elbet benim de yaşadığım değişimlere tepki gösterdiğim zamanlar olmuştur, 
bunu inkâr edemem. Daha önceki yaşlarımda, insanlar kalıcı olmasa da onların 
ardında bıraktığı izlerin öyle olduğu görüşündeydim. Şimdi ise geriye 
baktığımda eskiden kalıcı olduğuna emin olduğum hisleri, anıları bile 
hatırlamakta zorlanıyorum. Bundan dolayı yaşanan en zor şeylerin, en samimi 
gözyaşlarının, en ağır hayal kırıklıklarının bile ardında bıraktığı izlerin zamanla 
iyileştiğini, hatta silindiğini düşünüyorum. Hayat aslında ne kadar da basit ama 
onu zorlaştırmaktan asla vazgeçemiyoruz değil mi? Eskiden insanların 
öğrettiklerinin kalıcı olduğunu savunurken, şimdi onların bile farklı insanlarla 
tekrar tekrar öğrenilmesi gereken olgular olduğunu savunuyorum. Nihayetinde 
insan hata yapmayı ve hatalarından öğrenmeyi seven bir varlık. Bundan dolayı 
yeniliğin hüküm sürdüğü bir evrende farklı insanlarla benzer şeyleri yaşayarak 
benzer şeyleri öğrenmekten de kendini alıkoyamıyor. Böyle bir durumda da 
izlerin kalıcı olduğunu savunmak saçma duruyor.
 
 hayatımız boyunca bir arayış içerisindeyiz, çoğumuz neyi 
  Hepimiz
aradığımızı bilmeden devam ettiriyoruz yaşamlarımızı. Hepimizin farklı yaşayış 
amaçları olsa da, herkesin mutluluk arayışı içerisinde olduğunu söylemek yanlış 
olmaz sanırım. Mutluluk kavramı ise insandan insana değişir. Kimisi başarıyı 
yakalamaya uğraşır, kimisi bir aile kurmaya çalışır. Kimisi aşkı, arzuyu arar; 
kimisi harcayabileceğinden çok paraya sahip olmayı arzular. Bana göre 
mutluluğun kaynağı değişime ayak uydurmaktadır. Sahip olduğumuz her şeyi 
her an kaybedebileceğimizi kabullendiğimizde başımıza gelen olumsuzlukları 
atlatmamız ve mutluluğa ulaşmamız daha kolay olacaktır. Bunun aksine 
geçmişte yaşamayı sürdürmeyi seçersek mutlu olduğumuzu sanabiliriz. Ne var 
ki bu kendimizi kandırmaktan başka bir şey değildir. Yaşadığımızı sandığımız 
mutluluk gerçek mutluluktan çok daha uzaktadır ve sadece bir yanılgıdan 
ibarettir. Gerçek mutluluğun tek yolu insanların, olayların ve hislerin bizden 
bağımsız bir şekilde değiştiklerini kabul etmekten geçer. İnsan ancak bu sayede daimi mutluluğu elde edebilir, çünkü hiçbir iz kalıcı değildir ve izler de yaralar 
gibi iyileşir. 
!
!
!
!
!
!
!
!
!
!
!
!
!
!
!
!
!
 
KAYNAKÇA
1. Kökden, Uğur. Yüzler Gizler İzler. Yapı Kredi Yayınları. 2016.	
Ömer Furkan Parmak 
İnsanlık İçin Yaşama 
İnsanlık olarak zor günlerden geçiyoruz. Bir tarafta üzerine bomba yağanlar, ekmeği 
elinden çalınanlar, “Öleyim de cennete gidip yemek yiyeyim artık…” diye haykıran çocuklar 
varken, diğer tarafta ise kahvaltıdaki balın yanında kaymak olmamasından şikayet edenler, 
arabalarının birkaç santimlik kısmı çizildi diye öfkelenenler, saatini yahut bir başka eşyasını 
kaybettiği için gözüne uyku girmeyenler var. Toplumsal yaşamdaki iki ucu temsil ediyor bu 
iki taraf. Her ölçekte uçlar ve o uçlarda yaşayanlar mevcut olduğu gibi toplumsal refahın da 
bir göstergesi olabilecek ölçütte yukarıda sözü edilen uçlarda yaşayanlar var. Sorun şu ki bu 
uçlardan sözde “refah”ı temsil eden ikinci uç, herkesin iç dünyasında gitgide büyüyor ve daha 
fazla arzulanıyor. Bunun sebebi ise pek çok insanın yalnızca kendini tatmin amacıyla yaşıyor 
olması. Sözgelimi, sınır komşusu ülkemizde yıllardır her gün bombaların patlaması, binlerce 
insanın feci ölümlerle toprak olması çoğu insanı alakadar etmiyorken bu insanlar ülkemize 
sığındıkları  vakit  bir  anda  insanların  şikâyet  etmeye  başlaması,  insanların  insanlık  adına 
kalplerinin  titremediğinin  bir  göstergesidir.  Yahut  bir  yıl  öne  bir  maden  kazasında  300 
işçimizin hayatını kaybetmesi ardından bir yıl geçmesiyle bu işçilerin akıllara dahi gelmemesi 
kalben insanlıktan uzaklaşıldığının en açık belirtilerindendir.  
Ateş  düştüğü  yeri  yakar  gerçeği  maalesef  toplumda  ciddi  manada  oturmuş 
düşüncelerden biri. Art arda büyükşehirlerde terör saldırıları oluyor, insanlar sosyal medyada 
kızıyor, üzülüyor, sinirleniyor. Gerçek hayatta karşılaştığınızda ise herkes gülmeye, esprisini 
yapmaya, kahvesini içmeye devam  ediyor, sanki  ölenler ölmemiş gibi. Bunun en büyük 
nedeni ise insanların keyiflerini bozmak istememeleri. Bir adım ötede bomba patlıyor, sesini 
duyuyor binlerce kişi, ağlıyor insanlar. Peki sonra? 3 veya 5 gün sonra yine aynısı oluyor. 
Herkes susuyor, ateş düştüğü yerde canlar yakmayı sürdürüyor. Ateşin düşmediği yer ise 
ebediyen serin kalacağı hayalleriyle gülümsemeye devam ediyor. Bu büyük bir problemdir. 
İnsanlar, kötü gidişattan, ölümlerden, terörden yılmamalı elbette. Herkes daha büyük azimle 
çalışmalı ve sarılmalı sevdiklerine. Bugüne kadar kucaklamadıklarını da kucaklamalı ki teröre 
karşı, insanlık düşmanlarına karşı tek bir cephe oluşabilsin, insanlık ayakta sağlam durabilsin. 
Ancak hiçbir şey olmamış gibi, sanki kalp taşımıyormuş gibi, insanlıktan nasibini almamış 
gibi laubaliliğe devam etmek, popüler olma çabalarını sürdürmek, küçük dağları ben yarattım 
havasında gezmek bugün insanlığın kaldırabileceği bir ciddiyetsizlik değildir.  
Savaş  seslerinin  gelmesi,  insanların  nefretle  bilenmesi  hiçbir  zaman  hayra  alamet 
olamaz.  İnsanların savaştan bahsederken takındıkları tavırlar savaştan  bihaber olduklarını 
gösteriyor. Bu da bu işin ciddiyetini kavramış insanların kalbine bir ateş atıyor. Savaşın 
ciddiyetini anlamayanların, ölümün ne demek olduğunu kavrayamamış olanların bu kadar 
rahat atıp tutması, insanlığını henüz kaybetmemiş olanları rahatsız ediyor. George Orwell, 
Boğulmamak İçin adlı romanında savaşın eşiğine gelmiş İngiltere’yi anlatırken böyle bir 
insanı ele  alıyor. Savaşın  eşiğindeki bir  İngiltere’de insanların olaylara kayıtsız kalması, 
1.Dünya Savaşı’na katılmış olan Bowling için acı verici bir durum teşkil ediyor. “Hepimizin 
alev almış bir gemide olduğunu bir tek ben biliyordum.”(33) şeklinde isyanını dile getiriyor kitabın  başkarakteri.  Aynen  bunun  gibi,  hâlâ  kalbi  sızlayan  insanlar  da  diğerlerinin 
tavırlarından ötürü acı çekiyorlar. Bu kadar kayıtsız olmalarını idrak edemiyorlar. Ancak o 
insanların  sayısının  artması  gerekiyor.  Kalbi  titreyenlerin  sayısı  artmadıkça  kendi  işini 
ciddiyetle ele alan, o işle topluma, barışa, huzura katkı sağlamaya çalışanların sayısı da 
artmayacaktır.  
İnsanların artık kendilerine gelmeleri, olayları dışarıdan izlemeleri ve insan olarak 
takınmaları  gereken tavrı takınmaları icap  etmektedir. Yalnızca  güncel  sıkıntılarda değil, 
açlık, susuzluk, yoksulluk gibi her zaman var olan toplumsal sıkıntılarda başkalarına yardım 
etmeyi  bilmeleri, bunu  isteyerek  yapmaları  gerekmektedir. Kayıtsızlık, toplumsal  yapının 
dağılmasına yol açar. Buna karşın insanları düşünme, insanlık için yaşama hem kişisel hem de 
toplumsal huzuru getirecektir.  
Kaynakça  
Orwell, George. Boğulmamak İçin. İstanbul: Can Yayınları, 2015. 
 
Ahmed Faruk Ertem 
Bir Avrupa Macerası 
 
Çoğumuzun içinde bir ukte olan gezme isteği bende çok küçük yaşlardan itibaren 
vardı. Neden bilmiyorum ama küçükken polis olmak isteyen, asker olmak isteyen 
arkadaşlarımın yanında dahi ben bir gezgin olmak istiyorum derdim. Benim maceram da bu 
şekilde başladı. Geçen yaz hayallerimde büyük bir yere sahip olan avrupa seyahatine çıktım, 
sekiz ülke ve onlarca şehri yalnız başıma gezeceğim uzun bir rotam vardı. Birbirinden farklı 
ulaşım araçlarını, hatlarını kullanarak dolaşacağım ülkeler için yıllar önce planlar yapmaya 
başlamıştım. Gün o defteri gün yüzüne çıkartacağım ve tek tek sayfalarını tamamlandı 
işaretleriyle dolduracağım gündü. Tek başıma olmanın verdiği özgürlük duygusu yerini asla 
tedirginliğe bırakmadı. Türkiyeden uçakla gideceğim İskoçya ve sırasıyla İngiltere, Fransa, 
Belçika, Hollanda ve daha niceleri... 
 
  Daha önce yaşadığım yurt dışı deneyimlerinden çok farklı olarak çantamı yiyeceklerle 
doldurduğum bir seyahat hazırlığım vardı. İskoçya’yı gezerken çoğunu tükettiğim bu stokları 
şu an hayat kurtarıcı olarak dillendiriyorum. Gerçekten zor zamanlarımda yanımda bir 
arkadaş varmış hissi yaşatan ve sizi asla bırakmayan bir dostunuz konumuna gelen 
yiyeceklerin olduğu günlerin içerisindeydim. Gezimin ilk rotası olan İskoçya, dünyanın 
gerçekten doğa harikası bir ülkesi ve eşsiz kaleleriyle sizi hayal dünyasında hissettiren bir 
memleketiydi. Ormanla çevrili büyük göllerinin kenarlarındaki şatolar, yaşlanan nüfüsla sizi 
hayalet şehirlerde hissettiren sokaklar dünyanın hiçbir yerinde bulamayacağınız bir ortam 
içine sokuyor. Sadece üç şehrini gezmeye fırsat bulduğum İskoçya sonrası güneş batmayan 
imparatorluk olarak adlandırılan İngiltere’ye geçtim. Bu geçiş süreleri yazıda çok yer 
bulmasada on saatten fazla süren yolculuklar bana eşlik etti. Genelde gece yaptığım bu 
yolculuklar ülkemizdekinden çok çok daha farklı olarak ne molası olan ne de bir muavini olan 
otobüs yolculuklarıyla yorucluğunu arttırdı. İngilterede yaşadığım o kültür farklılığı şoku bir 
çok Türkle tanıştığım Londra’da etkisini azalttı. Şu an dahi görüştüğüm arkadaşlarımın olması 
sizi bambaşka bir duyguya sokuyor. İngilizlerin o dünyada eşine rastlanamayacak kibir 
duygusunu hissetmek o kadar kolay ki, sorduğunuz en ufak soru ile değişik tepkiler almaya 
hazırlıklı olmalısınız. Her şeye rağmen yıllardır duvar kağıdı olarak kullanılan o dönme 
dolabı, saat kulesi ve açılan köprüyü yerinde görmek eşsiz bir deneyimdi.  
 
Avrupa’ya geçiş yapmanın vakti gelmişti ama uçak ile yapmayı düşündüğüm 
yolculuğun maliyeti çok yüksek olacaktı. Bunun yerine bir kaç araştırma ile İngiltere ve 
Fransa arasında denizin altında yapılan Manş Tüneli ile tren yolculuğu yapmaya karar verdim. 
Belçika sınırındaki Strazburg gibi eşsiz mimariye sahip Fransız şehirlerini gezdikten sonra 
Brüksel’e akşam üstü serin bir otobüs yolculuğu yaptım. Gece varmamdan dolayı kalacak bir 
yer bulup dinlendim ve sabah güzel bir kahvaltıyla yoğun geçirdiğim nerdeyse iki haftaya 
yaklaşan seyahatime bir enerji katmış oldum. Brüksel’in gri ve çok hareketli olmayan şehir 
hayatından sonra Amsterdam’ın hareketli sokaklarında buldum kendimi. Müzeler 
bölgesindeki müzelere bir gün ayırıp hepsini tek tek gezme fırsatı buldum. Van Gogh 
Müzesine de uğrama fırsatı bulduğum o gün bir müze ancak bu kadar detaylı ve kusursuz 
olabilir dedim. Van Gogh’un hayatını yaşamaya beraber başlıyorsunuz ve siz ilerledikçe Van 
Gogh büyüyor, hayatı önünüze seriliyor. Hemen yakınındaki meşhur Amsterdam kanallarında 
çektirdiğiniz fotoğraflar yüzyıllar boyu eskimeyecek bir klasik kare hâline geliyor. 
Anlatılacak o kadar anı o kadar güzel yerler var ki hakkında sayfalara sığamayacak yazılar 
yazabilirim.  Açıkçası planları ben yapmıyor gibi hissediyordum. Her şey sıradan bir şekilde 
ihtiyaç doğduğu anda aniden gerçekleşiyor, sanki yanımda birisi varmışta o ayarlıyormuş gibi 
hissediyordum. Nerde yemek ihtiyacım olduğunu hissedersem ilk görevim yemek yiyecek bir 
yer bulmak, nerde yorulduğumu hissedersem de ilk görevim kalacak bir yer bulmak oluyordu.  
 
  Bu gerçekten öyle bir heyecandı ki ne hissedebilmesi kolay, ne de tarifi kolay 
duygular içeriyordu. Bu yazıyı yazmamdaki temeli özgürlük duygusunu, yaşattığı heyecanı  
herkese aktarmak, anlatmak istemem oluşturuyor. İki haftadan uzun bir süre tek başına, her 
hareketini kendi kararıyla gerçekleştiren, sınırlarını kendi çizebilen bir birey olarak yaşamak 
nasıl tarif edilebilir ki? Onlarca farklı milletten insan, her an fotoğraflarıyla karşılaştığımız 
meşhur kuleler, müzeler, anıtlarda geçirdiğin o vakitler insana eşsiz bir tecrübe katıyor. 
Herkese son damlasına kadar tavsiye ettiğim bu deneyim bana ömür boyu unutamayacağım 
bir anı defteri yarattı.  
Burak KÜNKÇÜ 
KENDİMİZ İÇİN BAŞARMAK 
 
  İnsanoğlunun belki mücadeleci ve rekabetçi yaratılışından belki de bitmek bilmeyen her daim 
daha fazlasını elde etme isteğindendir bilinmez, sürekli daha fazlasını başarmak, her zaman rakiplerini 
geride bırakmak ve en üste çıkmak ister. Kimine göre bencilliktir bu, kimine göre ise başarıya giden 
yegâne yol. Gerçi başarının da belirli bir ölçütü yok. Örneğin profesyonel bir koşucu için dünya 
çapında bir yarışta madalya almak başarıyken, standart bir insan için bir günde soluk soluğa kalmadan 
belli bir mesafeyi koşmak bile başarıdır. Bu iki insanı biri diğerinden daha başarılı diye ölçülendirmek 
da anlamsız. Sonuçta ikisi de kendisine göre başarılı sayılabilir. Bu anlamda belki de kendi 
hedeflerimizi, motivasyonlarımızı ve başarılarımızı kendimiz belirliyoruz. Biliyorum ki böyle düşünen 
bir tek ben değilim. Usta yazar Haruki Murakami de “Koşmasaydım Yazamazdım” kitabında benimle 
aynı düşüncede… 
 
  Bir anılar kitabı aslında Murakami’ninki. Yaşamı boyunca sahip olduğu yazma ve koşma 
disiplinlerini anlatıyor bizlere kitabında ve aslında yazarlıktaki devamlılığını nasıl koşmaya borçlu 
olduğunu. Bence kitapta işlenen düşünce koşmak ve yazmaktan çok daha geniş. Kitaptaki bu 
kavramlardan çok arkalarındaki felsefe önemli aslında. Sadece kendimiz için başarmak. Başkalarının 
takdirini veya övgülerini ölçüt olarak almayıp, sadece kendimiz için çabalamak. Kendimi düşünüyorum 
da, dışarının beklentisini bir kenara itip, sadece kişisel başarıya odaklanmam pek de mümkün değildi 
herhalde. İnsanlar sizden büyük şeyler beklerden onları bir kenara itip, “bir saniye size ne oluyor ya, 
bu benim kendi başarım” demek pek de kolay olmasa gerek. Belki de kolaya kaçtım bilinmez ama 
sonraları dışarının beklentilerini başarı ölçütü olarak değerlendirmenin ne kadar riskli olduğunu fark 
ettim, çünkü bu beklenti aynı zamanda beni başarısızlık korkusuna da itiyordu. Bu sadece kendi için 
başarmak erdemine sahip olmanın zorluğu bir yana bunu muhafaza edebilmek daha da zor bence. 
Elde ettiğimiz başarıların sadece kendimiz için olduğunu unutup da dışarıdan gelen övgüleri ölçüt haline getirdik mi vay halimize… Sonuçta insanız ve hatalar yapabiliyoruz. Başarılarımız olduğu kadar 
başarısızlıklarımızın da olacağı kaçınılmaz. Bu başarısızlıklarımız sonucunda da övgü yerine yergi 
alacağımızdan, dışarının övgülerini yegâne ölçüt haline getirip de yergi ile karşılaştığımızda tüm 
motivasyonumuzu ve isteğimizi kaybetmemiz işten bile değil. Belki de Murakami’nin yapabildiği ama 
bizim beceremediğimiz şey, gerçek başarıya ve bununla gelen mutluluğa götüren tek yol sadece 
kendimiz için başarmayı öğrenenebilmek.  
 
  Murakami’nin bir diğer değindiği nokta da bize herhangi bir konuda “sen bunu yapamazsın, 
başaramazsın, sen bu işi bırak” diyenler olabileceği gerçeği ve onlara aldırmadan sadece kendi 
başarımız için nasıl çabalamaya devam etmemiz gerektiği. Belki de Murakami’nin bahsettiği gibi bizi 
küçümseyen ve alaya bu alan insanların olmasına da muhtacız kim bilir. Churchill demiş ya: 
“Uçurtmalar rüzgâr gücü ile değil, o güce karşı koydukları için yükselirler.” Belki de yapmamız gereken 
başarıya giden yolda karşımıza çıkan zorluklarla ve başkalarının eleştiri ve alaylarına rağmen sadece 
kendi başarımıza odaklanmak. Başkalarının ne başardığı ve onları geçme, onlardan daha iyiyi başarma 
kaygısından çok, kendiyle yarışma, kendini geçme kaygısı taşımalı aslında insan. Ne yazık ki ben 
bunun ne kadar farkında olduğumu düşünsem de bu “sadece kendim için başarmak” erdemine sahip 
olduğumu düşünmüyorum. “Ya başaramazsam başkaları ne der sonra” diye dert bile ediyorum bazen 
kendime.  Kim bilir belki ben de bir gün Murakami gibi koşmanın arkasındaki felsefeyi, sadece kendim 
için başarmayı öğrenebilirim. 
	  	  	  	  
Müzik	  ve	  İletişim	  
	  
Müzik	   ruhun	   gıdasıdır	   diye	   boş	   yere	   dememişler.	   Küçüklüğümden	   beri	  
müzikle	  hep	  iç	  içe	  olmuşumdur.	  Babam	  küçüklükten	  beri	  Pink	  Floyd	  dinlettiği	  için	  
hep	   klasik	   rocka	   bir	   merakım	   olmuştur.	   Küçükken	   İngilizce	   bilmesem	   de	  
şarkılardaki	   melodiler,	   sololar,	   ritimleri	   dinleyerek	   şarkıları	   sevmişimdir.	  
Büyüyünce	  ve	  yabancı	  dil	  olarak	  İngilizce	  öğrenmeye	  başlayınca	  gördüm	  ki	  şarkılar	  
sadece	  enstrümanların	  çıkardıkları	  seslerden	  oluşmuyor.	  Bir	  şarkıyı	  şarkı	  	  	  yapan	  en	  
önemli	   unsurlardan	   biri	   de	   şarkının	   sözleri.	   Bugüne	   gelene	   kadar	   farklı	   farklı	  
konulardaki	   şarkı	   sözlerine	   denk	   gelmişliğim	   oldu.	   Bazıları	   aşktan	   ,	   bazıları	  
mutluluktan	   hatta	   bazıları	   da	   bir	   kazak	   için	   yazılmış	   oluyordu.	   Beni	   ise	   en	   çok	  
etkileyen	   şarkı	   sözleri	   Pink	   Floyd’un	   The	   Wall	   albümünde.	   Albüm	   solist	   Roger	  
Waters’ın	   başından	   geçenleri	   anlatıyor.	   Küçüklüğümden	   beri	   en	   sevdiğim	  
gruplardan	  Pink	  Floyd’un	  solisti	  konser	  vermek	  için	  İstanbul’a	  gelince	  ben	  de	  bu	  
şansı	  kaçırmadım	  ve	  babamla	  beraber	  konsere	  gittim.	  	  
Waters	   emekli	   olmadan	   önce	   son	   bir	   kez	   turneye	   çıkmak	   istemiş	   bunun	  
içinde	  şansıma	  Wall	  albümünü	  seçti.	  Konser	  başlamadan	  erkenden	  babamla	  İTÜ	  
Stadyumu’na	  gittik.	  	  Konser	  	  iki	  bölümden	  oluşacaktı	  ilk	  bölümde	  duvar	  yıkılacak	  ve	  
ikinci	  bölümde	  ise	  tekrar	  örülecekti.	  Hava	  karardı	  	  ve	  sahneye	  gökten	  bir	  uçağın	  inip	  
duvarı	  yıkmasıyla	  konser	  başladı.	  En	  sevdiğim	  parçalardan	  biri	  olan	  “In	  the	  Flesh”	  
ile	  konser	  başladı.	  	  Roger	  Waters’ın	  yetmiş	  bir	  yaşında	  biri	  için	  çok	  enerjik	  olması	  
beni	  çok	  şaşırtmıştı.	  Onun	  enerjisi	  de	  tüm	  seyircilere	  yayıldı	  ve	  hepimiz	  başlardaki	  
neşeli	  şarkılar	  sayesinde	  ayağa	  kalkıp	  Waters’a	  eşlik	  ettik.	  	  Waters	  sonra	  daha	  yavaş	  
ve	   daha	   duygulu	   şarkılarla	   devam	   etti.	   Waters	   babasını	   ikinci	   dünya	   savaşında	  
kaybettiği	   için	   onun	   adına	   yazdığı	   şarkılardan	   birini	   	   söyledi.	   Söylediği	   şarkı	  
“Goodbye	  Blue	  Sky”	  dı.	  	  Bu	  şarkıyı	  her	  duyduğumda	  tüylerim	  diken	  diken	  oluyor	  .	  
Waters	  şarkıyı	  seslendirirken	  kendimi	  onun	  yerine	  koyma	  şansı	  bulmuş	  oldum	  ve	  
onun	   duygularını	   paylaştım	   diyebilirim.	   Gerçekten	   çok	   zor	   zamanlardan	   geçmiş	  
olmalı	   diye	   düşündüm	   çünkü	   bir	   aile	   yakınını	   kaybetmek	   bu	   dünyada	   başımıza	  
gelebilecek	   olaylardan	   biri	   ve	   liriklerinden	   kendisinin	   çok	   çaresiz	   hissettiğini	  
anlyabildim	  Burada	  da	  yine	  görmüş	  oldum	  ki	  müzik	  en	  önemli	  iletişim	  araçlarından	  
biri.	   En	   içten	   duygularımızı	   aktarmak	   için	   şarkılardan	   daha	   iyisinin	   olmadığını	  
görmüş	  oldum.	  Konser	  Pink	  Floyd’un	  en	  ünlü	  şarkısı	  Another	  Brick	  In	  the	  Wall	  ile	  
devam	  etti.	  	  Şarkıda	  Waters	  ve	  arkadaşları	  aldıkları	  eğitimin	  ve	  içinde	  bulundukları	  
yönetim	   sisteminin	   kötü	   taraflarından	   yakınıyorlardı.	   	   Bu	   şarkıyla	   beraber	  	  
gençlerken	   ülkelerinde	   bulunan	   eğitim	   sisteminin	   yanlış	   ve	   eksik	   noktalarını	  
belirtmiş	  oldular.	  Bu	  şarkıyla	  beraber	  konserin	  ilk	  bölümü	  bitmiş	  ve	  duvar	  tamamen	  
yıkılmış	  oldu.	  	  Bu	  şarkının	  bitimiyle	  kendi	  kendime	  düşündüm	  neden	  biz	  de	  hiç	  
böyle	   eğitim	   sistemimiz	   yargılayan	   şarkılar	   yok	   ?	   Şarkılarla	   hep	   aşkı	   anlatmak	  
yerine	   neden	   sosyal	   sorunları	   da	   anlatmıyoruz	   ?Burada	   duvar	   Berlin	   Duvarı’nı	  
sembolize	   	   ediyordu	   artık	   savaşın	   bittiğini	   ve	   her	   şeyin	   eski	   haline	   döndüğünü	  
gösteriyordu	  
	   Konsere	  gittiğim	  sıra	  Gezi	  Parkı	  olayları	  daha	  yeni	  olmaya	  başlamıştı	  ve	  bir	  
kaç	  kişi	  de	  kendilerine	  uygulanan	  gereksiz	  şiddet	  yüzünden	  hayatını	  kaybetmişti.	  
Waters	  bana	  bu	  noktada	  etrafında	  olan	  bitenlere	  ne	  kadar	  duyarlı	  biri	  olduğunu	  gösterdi.	  Sahneye	  çıkıp	  durumu	  eleştirip	  hayatını	  kaybedenleri	  andı	  ve	  orda	  aşırı	  
şiddetinin	   gereksizliğinden	   konuştu.	   Aranın	   devamında	   duvar	   tekrar	   örülmeye	  
başladı.	   Burada	   duvarın	   örülmesi	   bana	   Waters’ın	   kendini	   insanlardan	  
uzaklaştırmaya	  çalıştığını	  düşündürdü.	  Savaş	  sonrası	  babasını	  kaybedince	  bir	  süre	  
kendini	  etrafınakilere	  kapayıp	  kendini	  korumak	  istemiş	  olabilir.	  İkinci	  bölümdeki	  
şarkıların	  daha	  üzücü	  ve	  yavaş	  olması	  da	  bundan	  kaynaklanıyor	  olmalı.	  Konserin	  
ikinci	  bölümüne	  Waters	  In	  the	  Flesh’in	  ikinci	  versiyonuyla	  başladı	  ve	  yine	  gönlümü	  
fethetti.	  Bu	  şarkının	  devamında	  ise	  sıra	  en	  sevdiğim	  Pink	  Floyd	  şarkısına	  geldi.	  
Comfortably	   Numb.	   Bu	   şarkı	   gitar	   sololarıyla	   herkesin	   gönlünü	   kazanmış	  
şarkılardan	  biriydi.	  	  Şarkıya	  Waters	  bomba	  gibi	  girdi	  ve	  çok	  güzel	  bir	  şekilde	  devam	  
etti.	   Şarkının	   sonlarında	   da	   grubun	   gitaristi	   on	   metrelik	   duvarın	   tepesine	   çıkıp	  
efsane	  bir	  gitar	  solosu	  attı.	  O	  andaki	  görüntü	  tarif	  edilemeyecek	  bir	  güzellikteydi.	  
Sahnedeki	  tüm	  ışıklar	  yanmış	  ve	  duvar	  bir	  ayna	  gibi	  parlıyordu.	  Bu	  şarkıdan	  sonra	  
konser	  biraz	  yavaşladı.	  Waters	  yine	  kendi	  ülkesinin	  yönetimini	  eleştiren	  bir	  kaç	  	  
şarkı	  daha	  söyledi.	  Devamında	  da	  hepimizi	  selamlayıp	  sahneden	  indi.	  
	   Konser	   sonrasında	   bir	   şeylere	   farklı	   bakmaya	   başladım.	   Türk	   müziğinde	  
olduğu	  gibi	  sadece	  şarkıların	  konusu	  aşk	  olmamalı.	  Müzik,	  insanın	  tüm	  duygularını	  
ifade	  edebileceği	  bir	  araç	  olmalı.	  Sosyal	  sorunlar	  olsun,	  kişisel	  sorunlar	  olsun	  müzik	  
gerçekten	  de	  insanın	  duygu	  ve	  düşüncelerini	  aktarabileceği	  en	  önemli	  araçlardan	  
briri	  
	  
	  
A. Bilgehan Başpınar 
ÜÇÜNCÜ BOYUTTAN BAKMAK 
   
  Yukarıdaki fotoğraf yazın balkonda oturup dışarıyı seyrederken gökyüzünün 
ne kadar mavi, bulutların ne kadar masalsı göründüğünü bir anda fark edişimin 
sonucu olarak ortaya çıkan bir görüntü. Hatta güzelliğine fazlasıyla güvendiğim ve bir 
sanat eseri olarak nitelendirecek kadar ileri gidebileceğim bir kare diyebilirim. Ancak 
bu noktada durup size bir soru sormak istiyorum: Bu fotoğrafın sanatçısı kim? "E 
bariz değil mi, sizsiniz tabii!" yanıtını duyar gibi oluyorum. O zaman izin verin şöyle 
sorayım: Burada sanatçı bu kareyi yakalayan fotoğrafçı olarak ben miyim, bana bu 
karede kullandığım efekti kullanma imkânını sağlayan makine mi, o küçük bulut 
parçasının diğerlerinden bağımsız olarak tam o noktada bulunmasını gerektiren fizik 
kuralları mı, yoksa fizik kurallarını ve bu muazzam güzellikteki gökyüzünü yaratan 
Tanrı mı? Kim burada sanatçı? Şimdi işler biraz karıştı değil mi?   Tıpkı "Bu fotoğrafın sanatçısı kim?" sorusunda olduğu gibi bazen cevaplarını 
bariz olarak nitelendirdiğimiz soruların altında daha fazla soru; apaçık ortada olan 
olay ve durumların merkezinde ise bambaşka gerçekler, belki de belirsizlikler vardır. 
Ben bunu insanın içinde bulunduğu dünyayı değerlendirişinin yüzeyselliğine 
bağlıyorum. İnsanoğlu olarak karşılaştığımız, hakkında fikir ürettiğimiz ve 
değerlendirmeler yaptığımız olay ve durumların herhangi bir kuyunun dibine düşmüş 
büyükçe bir top olduğunu düşünün. Aşağıdakinin ne olduğunu anlamak için kuyunun 
üstünden aşağı şöyle bir bakmakla yetinirseniz aşağıdaki topu iki boyutlu dairesel ve 
düz bir tepsiyi andıran bir düzlem gibi algılanırsınız. Ne var ki hakikate ulaşmak için o 
kuyudan aşağı bir ip sallandırıp derinlere inmek gerekir, ancak o zaman iki boyutlu 
sandığınız tepsinin aslında üç boyutlu bir top olduğunu anlayabilirsiniz. Bu, hayatta 
da böyledir işte bence; bir insan düşünürken ne kadar derinlere iner, değerlendirme 
yaparken ne kadar etraflıca düşünürse yanılsamalardan o kadar kaçınır, bir "boyut" 
daha hakikate yaklaşır. 
  Bu noktada yanlış anlaşılmamak adına şunu belirtmeliyim ki, söylediklerim şu 
aşamada bir eleştiri niteliği taşımıyor. İnsan beyni zaten kimi durumlarda yüzeysel 
değerlendirmeler yapacak şekilde evrilmiş olmalı. Neden mi böyle düşünüyorum? 
Çünkü insan beyni her gün sayısız yeni bilgiye, sayısız uyarıcıya maruz kalır. Derste 
öğrenilen yeni birtakım bilimsel bilgiler; gün içerisinde tanışılan insanların yüzleri, 
isimleri, aklınıza ne gelirse! Dolayısıyla her gün pek çok girdiyi işlemekle meşgul olan 
insan beyninin, bu bilgileri daha sonra kullanmak üzere daha rahat bulmak ve 
hatırlamak adına birtakım kategoriler oluşturması ve dışarıdan aldığı bilgileri bu 
kategoriler altında sınıflandırması gerekir. Ben bunu düzenli bir gardıropta aranan bir 
kıyafetin daha kolay bulunmasına benzetiyorum. İşte bahsettiğim yüzeysel 
değerlendirmenin altında yatan temel neden bu bence: beynin birtakım sınıflandırmalar yapma mecburiyeti. Demek istediğim, gün boyu hızlı kararlar vermek 
zorunda olan insan, hayatın temposuna ayak uydurabilmek için karşılaştığı olay ve 
durumları derince düşünmeden, "kuyuya inmeden" beynindeki bu sınıflardan birine 
sokup o yönde değerlendirmeler yapmak, kararlar almak durumundadır. Örnek 
vermem gerekirse, kahvaltı yaparken şimdi salatalık mı alsam yoksa reçel mi diye 
uzun uzun düşünmez bir insan mesela ya da sokakta yürürken yanından geçtiği 
meczup görünümlü bir kimseyi hemen "tehlikeli" sınıfına sokup adımlarını sıklaştırır. 
Dolayısıyla, kimi durumlarda yüzeysel değerlendirmelerde bulunmak aslında hem 
biyolojik hem psikolojik anlamda bir ihtiyaç. 
  Ne zaman ki, muhtemelen insan beyninin evrimsel gelişim sürecinde ortaya 
çıkmış olan bu sınıflandırmalar ve hızlı, üstünkörü değerlendirmeler "beyin tembelliği" 
yapılarak gerekli olduğu durumların dışına taşar, o zaman hayatı kolaylaştırmak 
adına beynin kazandığı bu özellik insanın düşmanı kesilir birden. Bunun en bariz 
örneklerinden biri bence bir iki hâl ve tavır gözleminde bulunup insanlar hakkında 
genel kişilik çıkarımlarında bulunmak, yani onları yaftalamak. Başka bir deyişle, 
sınıfta ders işleyen bir öğretmenin derse geç kalan öğrencisine aklının bir köşesinde, 
belki de istemsizce "tembel" etiketi yapıştırması gibi, altı boş, temeli olmayan, 
irdelemeden oluşturulmuş, "iki boyutlu" çıkarımlarda bulunmak. Yaftalamayı, bir insan 
hakkında yeterli bilgiye sahip olmadan eksik ya da yanlış çıkarımlarda bulunmayı 
Einstein'ın genel görelilik kuramındaki uzay-zaman modeline benzetiyorum ben. 
Genel görelilik kuramındaki uzay-zaman modelini, gergin bir sofra bezine bırakılmış 
olan portakallar gibi düşünebilirsiniz. Portakalın sofra bezini eğmesi gibi uzaydaki 
yıldızlar ve gezegenler de uzayı, dolayısıyla ışığı eğer ve uzayda yer alan cisimlerin 
bulundukları konumdan farklı bir konumda görünmelerine neden olur. Asosyal etiketi 
yapıştırdığınız insanları -ben de bir zamanlar o yaftayı yiyenlerden biriydim, belki de hâlâ biraz öyleyim- düşünün mesela. İnsanlarla vakit geçirmekten hoşlanmadığını 
düşündüğünüz o kişiler aslında genellikle belki de yetiştirilme tarzlarından 
kaynaklanan bir çekingenliğin eseri konumundalar; sizler tarafından sosyal ilişkilerin, 
konuşmaların içine çekilmeyi bekliyorlar. Oysa siz, irdelemeye kapattığınız beyninizle 
uzayı eğiyor ve o insanları farklı bir konumdaymış, belki sizden daha uzak bir 
konumdalarmış gibi algılıyorsunuz.  
  Demem o ki yanlış yerlerde, yanlış kişiler hakkında yapılan yüzeysel 
değerlendirmeler, insanların yanılsamalar üzerine bir gerçekler dünyası kurmasına 
sebebiyet verir. İrdelemeden, derinlemesine düşünmeden verdiğimiz kararlar çoğu 
zaman hayat kurtarıcı ya da en azından kolaylaştırıcı bir niteliğe sahip olsa da bu, 
beynin genel çalışma prensibi hâline getirildiğinde insanları yaftalamak gibi,  hem 
yaftalayan hem yaftalanan için olumsuz olan sonuçlar doğurur. Bu yazının kendisi 
bile irdelemenin gücünün somut bir örneği aslında. Küçücük bir fotoğraf karesinin 
"yüzeysel olmayan" bir değerlendirmesinden kocaman bir metin çıktı, farkında 
mısınız? 
 
Kaynakça: 
Cennet Kapısı, Ankara. Yazarın kendi çektiği fotoğraf. 20 Eylül 2016 
   
 
   
 
BİR ANNE GİDİNCE 
Bilkent Üniversitesi’nde en sevdiğim yer kütüphane. Aydınlık, camlarından ağaçlar görünen, 
temiz, ferah bina. Çalışırken ihtiyaç duyduğum her şeyi barındırıyor. Dikkatli ayak sesleri, çevrilen 
sayfaların  hışırtısı  ve  klavyelerin  tıkırtısı  ile  çalışılabilecek  kadar  sessiz,  boşluktaymış  hissiyle 
kaybolunmayacak kadar gürültülü. Ama en güzeli insanın zihnini hem besleyen hem dinlendiren sanat 
galerisinin hemen alt katta olması. Bu ay Birsen Salâhî resim sergisine ev sahipliği yapıyor galeri. İçeri 
girdiğimde özellikle bir grup resim dikkatimi çekti. Duvarda peş peşe sıralanmış bu resimlerin hepsinde 
aynı kadın var farklı yaş ve giysilerde, arka planlarda değişen renklerle. Üç tanesi aşağıda olan resim 
serisinde annesini çizmiş Birsen Salâhî. Evlenişi, gençliği, yaşlanışı ve ölümü.   
 
         
 
  Beyazlar  içinde  yeni  bir ilişkiye  yelken  açıyor  kadın. Etrafı  da  kendisi  gibi beyaz  henüz. 
Yaşanacaklar için geniş bir zemin hazırlar gibi. Umut meyveleri yüklü ağaçlar eşlik ediyor geline. Hayatın 
yeni  başlayan  dönemi gibi henüz  küçük  ağaçlar. Zamanla yaşlanmaktan  çok  olgunlaşıyor  kadın. 
Etrafındaki ağaçlar emeklerinin meyvelerini taşıyor. Tıpkı ilişki gibi ağaçlar da büyüyor ve zaman biraz 
eskitiyor her şeyi. Sonunda ise anne gidiyor çünkü ölüm çalmış kapısını. 
  Son resmin önünde dakikalarca durdum. O kadar tanıdıktı ki anlattıkları: Annesiyle sıcak bir 
ilişki kurabilmiş ve bunu ömür boyu -arada iniş çıkışlar olsa da- sürdürebilmiş şanslıların annesi 
öldüğünde yaşadığı duyguydu bu ve eğer bir resim çizebilseydim aynısını çizmek isterdim annem 
öldüğünde. Her şeyin solduğu, dünyanın soğuduğu, içinde bulunduğum mekânın bir karton gibi 
çatırdayarak yırtıldığı bir resim.  
  Annem bir kış günü öldü. Doğumgününden üç gün önce. Çok hastaydı ve sonun başlangıcında 
olduğumuzu biliyordum. Yine de gerçek ağır geldiğinden olsa gerek, beynim sanki bir bilim kurgu 
filminin parçasıymış gibi çalışıyordu. Sanki biz gerçekliktik de içinde ölümün olduğu, doktorların 
anlattığı dünya bir filmdi. Bizim dünyamızda ölüm yoktu. Evet işler çok iyi gitmiyordu ama bu kadarla 
kalacaktı ve annem gitmeyecekti.  
Gitti. Tıpkı üçüncü resimdeki gibi etrafımdaki her şeyin rengi soldu. Şakalarıma en çok gülen 
kadın  olmayınca  şakalarımın  turuncusu  kalmadı.  Etrafı  dağıtmama  en  çok  kızan  kadın  gidince 
dağınıklığın kırmızısı kalmadı. Çığlık attığımda başıma kötü bir şey gelmesinden en çok korkan kadın 
gidince çığlığımın solgun sarısı kalmadı. Ağladığımda en çok üzülen kadın gidince göz yaşlarımın mavisi 
kalmadı.  Gitti. Tıpkı üçüncü resimdeki gibi dünya soğudu, buz kesti. Beni en çok seven, bana en çok 
merhamet gösteren kadın gidince güneş ısıtmadı. Beni koşulsuz, tüm iyiliklerim ve kötülüklerimle, 
kabul eden kadın gidince hayatımda kar soğuğu başladı. Başkalarının bir şeyleri olmaya devam etmek 
bile değil ısıtmak, ılıtmadı. 
Gitti. Tıpkı üçüncü resimdeki gibi yırtıldı tüm gerçek bildiklerim. Meğer nasıl bir kalkanmış bana 
ve nasıl bir süzgeçmiş benden dışarıya. Görmek ve duymak istemediğim her şey önüme serildi onun 
kalkanı olmayınca. Ben ne yapacağımı bilmeden dehşetle onlara bakarken ve onları dinlerken, onlar 
şaşkın ve sabırsızdılar. O zaman anladım sadece kalkan değildi annem. Biz bir takımdık onunla ve o, 
takımdan dışarı her şeyi beni koruyacak şekilde süzerek çıkarmıştı yıllarca kimseye fark ettirmeden. 
“Anneciğim gitti, çocukluğum bitti...” (Kenter, 92) ve ben ilk defa hayatın acı yüzüyle baş başa 
kaldım. Epey zaman neyi nasıl yapacağımı aramakla, denemekle, öğrenmekle geçti. Zamanla fark ettim 
ki yanımda olmayan sadece annemin bedeni. Annem anılarımla geçmişimde, sevgisiyle yüreğimde, 
fikirleriyle bugünümde var. Bana öğrettiklerinin ışığıyla geleceği yine birlikte şekillendiriyoruz. İşte 
bunları anladığım gün dünyam ısınmaya, renkler geri dönmeye başladı. Fark ettim ki giderken bana 
ölümün  anlamını  ve  yaşamın  bir  parçası  olduğunu  da  öğretmiş;  son  dersini  vermeden,  beni 
büyütmeden gitmemiş. 
 
Kaynaklar: 
Salahi, Birsen. Yağlıboya Resim Sergisi. 2015. Bilkent Sanat Galerisi. Ankara. 
Kenter, Yıldız. Hep Aşk Vardı. İstanbul: Türkiye İş Bankası Kültür Yayınları, 2003. Baskı. 
 
 
Sahip Olunanlar ve İmkânsızlıklar
   Doğduğumuz andan itibaren birtakım haklara sahibizdir. Sahip olduğumuz ilk ve en 
temek hak yaşama hakkımızdır. Ardından temel haklarımız ve insan haklarımız gelir. 
Ancak bu listeye dahil olmayan bir hakka daha sahibizdir. Bu hak sayesinde olmak 
istediğimiz kişiler haline gelebiliriz ve bir bakıma hayatımıza yön verebiliriz. Kimileri için 
“kader” olarak adlandırılan bu durumun kontrolü çoğunlukla bizim elimizdedir. Peki ya 
olmasaydı? Ya bütün hayatımız daha biz dünyaya bile gelmeden önce bizim yerimize 
belirlenseydi; o zaman benliğimizin bir önemi kalır mıydı? 
   Birkaç hafta öncesine kadar bu sorular aklımın ucundan bile geçmemişti. Şans eseri 
karşılaştığım bir ﬁlimde bu sorular gerçeğe dönüşerek somut bir hal alıyor ve bizlere 
fütürist bir ütopyanın imajını aktarıyor. Fütürist ﬁlmlerin başarılı olmasına neden olan en 
önemli  özellikleri  belki  de  aktarmayı  başardıkları  gerçekçiliktir.  Ütopik  bir  dünya 

Hediye İlayda Erdoğu 
21502971 
 
ENKAZ ALTINDAKİ BEN DÜNYASI 
 
Hiç hayallerinizi, hayatta yapmak istediklerinizi düşündünüz mü? Belki hiçbir hayaliniz 
olmadı belki de şu anda gerçekleştirmek için bir uğraş peşindesiniz veya yapmak istediklerinizi 
birer birer hayata getiriyorsunuz. Peki, hayallerinizi gerçekleştirirken karşınızdakilerin de istek 
ve görüşlerini dikkate alıyor musunuz? Bana kalırsa, çoğumuz sadece ‘ben’ dünyamıza yani 
gözümüze bir anda perde iniyor kendi görüşlerimize yoğunlaşarak başkalarınınkilere sırtımızı 
dönüyor ve açıkça bencilce davranıyoruz. Bunun sonucunda da ne acıdır ki bu davranışın 
sadece karşımızdakine değil bize de zarar verdiğinin farkında bile olamıyoruz bazen. 
 
 
 
  Yaşam süremiz boyunca hayallerimizi gerçekleştirebilmemiz için birçok fırsat çıkıyor şu 
hayatta  karşımıza.  Mesela ben  yıllarca tiyatrocu  olmayı hayal  ettim.  Bu nedenle  sürekli 
annemle babamın başının etini yerdim. Yıllarca sırf tiyatrocu olacağım diye derslerime hiç 
önem vermedim. Daha sonra farklı bir bölüm seçtim kendime ama tiyatroculuk hayalimi de 
gerçekleştirmeye başladım bir yandan, hiçbir zaman bırakmadım peşini. Bu duygu çok güzel 
bir şey bana göre. Küçük bir çocuk nasıl bir uçurtmanın peşinden koşarsa sonsuzluğa uzanan 
gökyüzüne aldırmadan, işte öyle hayallerini hiç bırakmadan takip etmek insana hayatında belki 
de hiçbir zaman tadamayacağı mutluluk duygusunu armağan ediyor. Ediyor etmesine de ya 
hiç kimseyi önemsemeden, umursamadan, uğruna sevgilerden, mutluluklardan vazgeçtiğimiz 
hayaller? Bir de onlar var değil mi? Hadi, gözlerimizi kör edip onları da yok sayalım gitsin(!). Öyle olmuyor işte çünkü ailemizin, arkadaşlarımızın, sevdiğimiz insanın da hayalleri, istekleri 
var. Hayallerimizi gerçekleştirirken aslında onların ne istediğini hiçe sayıyoruz ve sadece bizim 
isteklerimize uygun bir hayat sürdürmeye de zorlayabiliyoruz onları. Kimin böyle bir şeye hakkı 
var ki ya da olabilir mi? Düşüncesi bile oldukça saçmayken. 
 
 
 
Az önce kendi hayatımdan yola çıkarak verdiğim örnekteki durumu farklı bir şekilde 
düşünelim. Tiyatrocu olmak istiyorsunuz ancak başka bir şehre gitmeniz gerek bunun için ve 
birlikte yaşadığınız aileniz de emekli olup sizin gitmek istediğiniz yerin tam zıttı bir yere sizinle 
birlikte taşınmak istiyor. Siz onların hayalini hiç okunmamış tozlu bir kitap gibi rafların arasına 
bırakıp sadece kendi kafanızdaki şeyi gerçekleştirebilir miydiniz böyle bir durumda? Ben 
yapamazdım açıkçası. Çünkü hayatta bazı şeylerin önceliği vardır ve kimse bunları görmezden 
gelemez. Damien Chazelle’in filmi La La Land’deki hikâye buna çok güzel bir örnek daha 
oluşturuyor aslında. Birbirine deli gibi âşık Mia ve Sebastian, ufacık bir bencillik yüzünden 
ayrılmak  ve  apayrı  hayatlar  yaşamak  zorunda  kalıyorlar  (Chazelle).  Buradaki  bencilliğin 
tanımını da çok iyi bir şekilde açıklıyor Oscar Wilde, ‘’İnsanın istediği gibi yaşaması değildir 
bencillik; başkalarını kendi isteklerimiz doğrusunda yaşamaya zorlamaktır.’’ (Soyek). Sonsuz 
isteğimiz olabilir bana göre ancak bunları gerçekleştirirken karşımızdakilerin isteklerini yok 
saymamamız gerektiği gibi empati kurarak duygularının nasıl olabileceğini de tartmalıyız. Kolay 
ya  da  zor  bir  şekilde  hayatımıza  dahil  olan  özel  insanları  bir  anda  kaybetmemek  için. 
Unutmayın ki o yegâne insanın hayatınıza kattıklarını başkası asla sağlayamayacak ve siz 
günden güne onu daha çok özleyecek, bin bir zorlukla onun yokluğuna alışmak zorunda 
kalacaksınız. Kim ister ki böyle bir şeyi? Madem istemiyoruz o zaman belki de hayal kurarken 
biraz da gerçekçi olmakta fayda vardır.  
   
Bir ‘ben’ dünyası var ki insanların, bu dünya tüm hayalleri, istekleri kapsayabilecek 
kadar büyük ve kaybolası. Bir kapılan oldu mu o büyüsüne etkisinden çıkmak neredeyse 
imkânsız. Hani sıkça duyduğumuz kara büyü tanımı vardır ya sözde bir kişiyi diğerine bağlamak 
için yapılan, işte öyle herkese, her şeye kör ediyor gözlerini bu dünya da. Sonra tek tek 
kaybetmeye başlıyorsun sevdiklerini çünkü gözün onların ne isteklerini ne de hayallerini 
görebiliyor bir süre sonra. Belki de bencilliklerin en büyüğü de bu şekilde doğmuş oluyor. 
Bence artık farkında olmadan bize ve karşımızdakilere en büyük kötülüğü yapan dünyadan 
sıyrılma vakti. Yoksa günden güne nice canlar daha yanacak. 
   
 
 
 
 
 
 
 
 
 
 
 
 
 
 Kaynakça 
 
La La Land. Yön. Damien Chazelle. Summit Entertainment. 2016. Film. 
Soyek, Muharrem. ''Bencillik.'' 16 Ocak 2009. Milliyet Blog. Web. 21 Mart 2017. 
 
 
                                                                                                                                                                         AKSU 1 
İREM NAZ AKSU 
KAHVESİNİ SICAK SEVENLER İÇİN 
        İçinizi ısıtacak sımsıcak kısa anılardan oluşan Soğuk Kahve'yi ben de çok büyük 
umutlarla almıştım. Sosyal medyada paylaşılan alıntılarından ve sayfalarından görerek,bir 
heves gidip aldığım bu kitabın aslında sadece zaman kaybından ibaret olduğunu okudukça 
anladım. Yazarın ilk eseri olan  Soğuk Kahve, en başta yazdığım gibi içinizi ısıtacağına ismi 
gibi yazarın bahsettiği güzel duygulardan ve hatta kendi anılarından da soğutan bir tat 
bırakıyor kitabın sonunda okuyucuda. Kitabın türüne bile tam olarak karar verebilmiş değilim 
aslında. Öykü desen değil, roman hiç değil ancak denemenin yandan yemişi olarak ifade 
edebiliyorum. Genel olarak bakıldığında bu kitap, yazarın kendi hayatından kesitlerle bizlere 
sunduğu kısa kısa anılardan ibarettir. 
        Öncelikle kitabın okuyucuyla sürekli bir konuşma havasında geçmesi ilgimi çekmişti 
ama sonradan fark ettim ki söyleşi havası kitaplar için uygun bir dil değilmiş. Karşımda kim 
olursa olsun sürekli bana hayatı hakkında öğütler verse ya da sürekli yaptığı hatalardan 
bahsetse elbet bir yere kadar dayanabilirim. Soğuk Kahve'de tam olarak hissettiğim de bu idi, 
'ben yaptım, siz yapmayın' havası çoğunlukta. Aslında yazarın da kendisiyle çeliştiği çok fazla 
yer olmuş. Eski aşklar unutulmalı mı, peşinden mi gidilmeli? Sevdiklerimize çok fazla mı 
değer veriyoruz yoksa biz hiç mi değer görmüyoruz? Sürekli bir soru seli fakat cevaplar her 
sayfada farklı bir yanıt ile dile getirilmiş. Yani ben bu kitabı okuduğumda bana ne kattı diye 
sormayı cesaret bile edemedim çünkü zaten kitabın yazarı dahi kendisinin ne istediğini veya 
ne anlamak istediğini güzelce anlayıp, dile getirememiş. Bir sayfada sevgili yüceltilip, mecbur 
hissedilirken sayfayı çevirdiğinde aslında bizi hak etmediğini anlatıyor Batman satırlarında. 
Yazdıklarından anladığım kadarıyla; kendi çocukluğunu, gençliğini ve aşk hayatını tamamen 
farklı geçirdiği için bunların hepsini harmanlayıp okuyucusuna nasıl ifade edeceğini 
bilememiş olucak ki, ben de kendime bu kitaptan çıkaracak hiçbir satır bulamadım. Baştan 
sona kötü yorumlanmış bir eser de demek istemiyorum fakat okurken altını çizdiğim yerler 
olmadı değil; söylemek istediğim o alıntılardan sonra gelen cümleler. Bu alıntıda çok 
güzelmiş deyip altını çizdiğim neresi varsa ardından gelen cümle onun tam tersini 
savunuyordu. Yazarın, yazılarındaki anlam bütünlüğü sıkıntısı fazlaca olduğundan kitap 
benim için sadece altını çizdiğim alıntılardan ya da sosyal medyada paylaşılan birkaç satırdan 
öteye geçemedi maalesef.  
        Kitabın içinde geçen 'Nasılsın Sabah Uykum?' adlı yazıda sevgilisini sabah uykusuna 
benzetmiş hatta birini sabah uykusu kadar sevebilmekten sözetmiştir. Bence birini sabah 
uykuna benzetmek sevgiliye hakaret etmekten farksız. Benim için sabah uykusu hep o yarım 
kalandır, istemediğim halde bölünendir. Yazar ise bunu birine söylediğinde karşısındakinin 
'Bu adam beni çok seviyor' diye düşünmesini bekliyor. Sonra ise farklı bakış açısı olmayan 
biriyle hayatın geçmeyeceğinden bahsediyor. Genel olarak ne olup bittiğinden habersiz 
tavırları, fazla ciddiyetsiz diliyle beni bu kitaptan soğutmayı başardı. İçten olmaya çalışmış 
fakat kullandığı 'lan', 'oha' gibi sözcüklerle sokak ağzının ve alaturkalaşmanın dışına 
çıkamadığını düşünüyorum. Soğuk Kahve'yi okurken size sabır diliyorum. Ben çok büyük 
hayallerle aldığım bu kitaptan ufak alıntılar dışında çok bir şey kazanamadım. Yazarın                                                                                                                                                                          AKSU 1 
yaşamından bahsettiği kesitlerden olsun ya da üslubunun verdiği ciddiyetsizlik olsun bu 
kitaba kütüphanem arasında yer bulamadım. Umarım yazarın diğer eserleri de bunun gibi bir 
hayal kırıklığıyla sonuçlanmaz benim için. Yine de size iyi okumalar... 
Kaynakça: 
Kitabın Adı:Soğuk Kahve 
Kitabın Yazarı: Ahmet Batman 
Sayfa: 224 sayfa 
Yayınevi: Destek Yayınları 
 
 
 
ESKİNİN, TARİHİN RUHU 
 
Geçmişten günümüze kadar gelen yapıları yeni yapılardan ayıran özelliklerden 
biri de otantik ve farklı görünüme sahip olmalarından öte, içinde barındırdıkları ruhtur 
bana kalırsa. Örneğin on sene önce inşa edilmiş bina ile yüz yılı aşkın bir süre önce 
yapılmış olan bir yapının insanda uyandıracağı hislerin bir olmasını bekleyemeyiz. 
Çünkü on sene boyunca bir binanın tanıklık ettikleri ile  yüz  yılı aşkın bir  zaman 
diliminde bir binanın tanıklık ettikleri arasında çok fark vardır. Dolayısıyla bir yapı ne 
kadar çok an'a ev sahipliği yaparsa o kadar farklı bir izlenim ve orjinal bir his bırakır 
kişilerin üzerinde.  
On iki yıldır oturulan bir ev insana güven, huzur ve sıcaklık verir. Çünkü o ev 
bir insanın hayatında gerçekleşen pek çok şeye tanıklık etmiştir. Belki bir bebek o 
evde doğmuştur ve ortaokula gelene kadar o evde yaşamıştır. Yani o ev, bir insanın 
bebekliğine, çocukluğuna ve ergenliğine şahit olmuştur. Mutluluk, neşe, hüzün gibi 
pek çok duygu o on iki yıl içinde evin duvarlarına, tavanına, pencerelerine işlemiştir. 
Ancak yeni yapılan bir eve taşınıldığında, eski evdeki sıcaklığı, samimiyeti bulmak 
mümkün  olmaz.  Hiçbir  geçmişi  olmayan,  yaşanmışlıktan  yoksun  olan  bu  ev, 
ruhsuzdur henüz. Ona ruh ve değer katacak olan şey, anı biriktirmektir. Gelip geçen 
her yılda bir yığın anı depolanır o evde. Eve ruh kazandırılmış olur böylece.  
İşte  bu  yüzden  yaşanmışlığın  binalara  kazandırdığı  ruh,  bende  büyük  etki 
yaratır. Özellikle de yapıldığı tarih yüzyıllar öncesine dayanan bir yapının içerisine 
girdiğimde  heyecanlanırım.  Belki  de  bu  yapının  ev  sahipliği  yapmış  olduğu  onca 
anıya saygı duyarım. Çok değerli bulurum bu yüzden. Gözümde her zaman başka bir 
yeri olmuştur çok eski yapıların. Tarihî bir yapının önünden geçerken, içine girmesem 
bile dikkatle incelerim onu. O ruhu hissetmeye çalışırım kalbimde. Bana huzur verir, 
iyi gelir yüreğime.  
Bu nedenledir ki Roma, benim için ayrı bir yere sahiptir. Öyle bir şehir düşünün 
ki, adım attığınız her yer, her sokak, her bina, her kaldırım çok eskiye dayansın. 
Tarihi derinlemesine hissedeceğiniz, içinize doyasıya çekeceğiniz bir şehir Roma. 
Arnavut  kaldırımları,  kiliseleri,  apartmanları…  hepsi  birer  tarihî  miras.  Yeni 
denilebilecek hiçbir şeyi Roma'da göremezsiniz. Öylesine eski ki, insan kendisini açık 
hava müzesinde hissediyor. Yolda yürürken yüzyıllar önce yaşayan insanlarla aynı zeminde yürüyor olduğunuzu hissetmek bambaşka. Tarihe yolculuk yapıyor insan 
adeta.  
Türkiye'de  günümüzde  inşa  edilen  suni  ve  ruhsuz  binalara  alışkın  olan 
gözlerim ve ruhum, Roma'da bayram etti diyebilirim. Roma, tamemen sahici bir şehir 
hissi yarattı bende. Yani özentisiz, kendi hâlinde ve sahip olduğu tarihe değer veren, 
saygı duyan ve onu koruyan bir şehir. Durum böyle olunca Roma'da inanılmaz bir ruh 
hâkim.  Eski  yıllardan  itibaren  varlığını  hep  aynı  kimlikte,  değişmeden  ve 
yenilenmeden sürdürmüş olan ve pek çok anıya, olaya sahne olan bir şehirde bu 
denli ruhun olmaması mümkün mü zaten?  
Ben  Roma'da  yaşayanların  kendilerine  özgü  bir  huzurunun  olduğunu 
düşünüyorum. Belki de şehirlerde yaşayanları mutlu eden unsurların başında ruhun 
yer aldığına olan inancım bana bunu düşündürüyor. Şehirin bir ruhu olması ister 
istemez insanın yüreğine yaşama enerjisi ve yüzüne gülümseme aşılar. Bu nedenle 
tarih kokan bir şehirle eskiden eser bırakılmamış bir şehrin insan üzerindeki etkisi bile 
çok  başkadır.  Türkiye'de  de  böyle  eski  yapılarla  bezeli,  kendine  özgü  ruhu  olan 
şehirlerin daha çok olmasını isterdim açıkçası. Böylelikle Türkiye'de o eşsiz ruhu 
yakalamak için çok daha fazla fırsatımız olurdu.  
 
Deniz ÖĞRETMEN 
Aysu Aktulay 
GRAFİTİ SANATININ LOUVRE MÜZESİ 
 
Sanatseverim diyenlerin mutlaka görmesi gereken mekânlar vardır. Buralara gitmeniz 
için illa ki sanattan anlamanız gerekmez elbette. Sanatın tek bir duygunuza bile 
dokunabilmesi yeterlidir bana göre. Doğrusunu söylemek gerekirse ben de kendimi sanat 
insanı olarak tabir edemem. Fakat sanatın dili ile gücü evrensel ve görecelidir, tıpkı duygu ve 
düşüncelerimiz gibi. Herkesin eşsiz bir benliği olduğu gibi sanat da herkese farklı şekillerde 
hitap eder, kendi içinde bölünmüş ve dallara ayrılmıştır. Belki de en tartışmalı olanı ve ironik 
olarak bazılarına göre görüntü kirliliği yaratanı grafiti sanatına en iyi tanık edebileceğiniz 
yerlerden biri de Miami’de yer alan Wynwood sanat bölgesi; sayısız sanat eseri ile bu bölge 
Louvre Müzesi gibi değerli bir sanat koleksiyonuna sahip diyebiliriz.  
Bölgeye yaklaştığınız zaman anında eski püskü binalarla rengârenk, capcanlı 
grafitilerin karşıtlığını fark ediyorsunuz. Mekânın büyüleyici tarafı da buradan geliyor bana 
sorarsanız. Bunun nedeni de eskiden bu bölgenin işçi sınıfın yerleşim alanı ve depo bölgesi 
olarak görev alıyor olmasıydı. Şaşırdınız değil mi, o halden bu hale nasıl geldi diyorsunuz? Bir 
zamanlar Güney Amerika’dan işçi göçü ile gelen latin kökenlilere ev sahipliği yapan yıpranmış 
binalar son birkaç senedir Dünya'nın dört bir yanından gelen sanatçıların kanvasına 
dönüşmüş durumda. Sanatın el değdiği ve güzelleştirdiği bir başka yer. Bu değişime zemin 
hazırlayan etmen belki de Latin kültürünün o neşeli, hareketli yapısıdır. Bana göre en 
etkileyici tarafı imkânlar el vermediği için sanattan yoksun yaşayan çalışan toplumun içinden 
çıkan insanlar sayesinde bir zaman sonra bu bölgenin iç karartıcı havasından ve üretim 
fabrikalarından sıyrılıp, hayat dolu bir kültürün somutlaştırılmış haline dönüşmüş olması. 
Öyle ki eski zamanlardaki griliği ve tekdüzeliği yerine grafitilerle beraber samimi ve sıcak bir 
havaya bürünmüş. Sanatseverlerin akınına uğrayan ve sanatçıların hünerlerini sergilediği bu 
yerde hayranlıkla eserleri inceledikleri, nefes kesici parçaların bulunduğu bir yer Wynwood 
sanat bölgesi. Bambaşka kültürlerin buluşma noktası olan bu yerde mutlaka hoşunuza giden 
bir eser olacaktır. Hepsi birbirinden farklı çizgilerle, farklı hikâyelerle çiziliyor. Politikadan film 
karakterlerine, kara mizahtan grafiksel tasarıma birçok temayı içeren bu sokaklarda 
neredeyse hiçbir duvar boş bırakılmamış durumda, sanat uygulamasını ve bölgeyi gittikçe 
genişletiyorlar. Anlayacağınız tüm sanatçıların kendilerini ifade etmeleri için burada yer var.  
Sanat, sanatçının benimsediği kültürün dışa vurumu sonucu ortaya çıkar. Fakat bana 
kalırsa bu konuda insanların asıl dikkat etmesi gereken kültürün tek bir topluma veya ırka ait 
bir olgu olarak görülmemesi gerektiğidir. Kültürler farklı olsa bile içerdiği değerler ya da 
yansıttığı düşünce ve duygu durumları evrensel konumdadır, bu yüzden sanata, aynı şekilde 
sanatçıya da, önyargısız bir bakış açısıyla yaklaşmak esastır. Gerçek sanatçılar için 
alışılagelmiş kalıplar, olgular önemli değil; asıl önemli olan iç dünyasını ve güzelliklerini diğer 
bireylere, topluma sunmasıdır. Çeşitli duygu ve düşüncelere hitap ettikleri için seyircileri de 
aynı olmaz, yani demem o ki sanatta güzellik bizlerin algılama biçimiyle ilgilidir. Bu sebeple, 
orada yer alan yüzlerce çizim gibi hiçbir sanat eserinde güzel-çirkin ayrımı olamayacağı 
düşüncesindeyim. Eğer siz de benim gibi “Kültürel çeşitlilik zenginliktir.” düşüncesine 
sahipseniz emin olun bu yerden saatler sonra bile ayrılmak istemeyeceksiniz. İnsanın 
baktıkça bakası geliyor derler ya işte o hesap. Eskimiş ve terkedilmiş binalarını ve kasvetli 
atmosferini bu denli değiştirebilmiş, tekrar hayat vermiş sanatın gücünü böylesine eğlenceli 
bir şekilde başka nerede görebilirsiniz ki? 
Doğa GÜRGÜNOĞLU 
          ÖZLEMEK KORKUTUR 
  Hiç çok sevdiğiniz birinden uzun süre ayrı kaldınız mı? Kaldıysanız özlem nedir bilirsiniz. 
Özlemek basit bir duygu gibi gözükür başta, sevdiğiniz uzaktayken onun yanınızda olduğu hayalini 
kurdurup sonra o hayalin ulaşılmazlığıyla sizi boğan bir duygu gibi. Sevdiğinizden uzaktayken ne 
yapmakla meşgul olduğunuza göre bu durum doğru ya da yanlış olabilir, eğer sevdiğinizin hayalini 
kurarak ve yokluğuna ağlayarak zamanınızı geçiriyorsanız görebildiğiniz tek gerçek bu dahi olabilir. 
Ancak sevdiğinizin özlemiyle yanıp tutuşurken kalbiniz eğer siz bu duyguyu sorguluyorsanız özlemin 
daha karanlık yüzünü de görmüş olursunuz. Özlemek çünkü sadece insanı sevdiği insanın yokluğuyla 
yakmaz, aynı zamanda onu bir daha görememenin korkusuyla titretir insanı. Bu korku ne kadar ciddidir 
peki? O kadar Yıldız Savaşları izliyorsunuz, Anakin Skywalker kadar ciddidir işte o korku. 
Yıldız Savaşları serisinin ilk filmi olan Bölüm I: Gizli Tehlike serinin en can alıcı karakterlerinden 
olan Anakin Skywalker’ın çocukluğunu, Anakin’in nasıl Jedi Şövalyeleri’ne katıldığını ve Sith tehlikesinin 
nasıl büyüdüğünü konu alır. Konu her ne kadar Anakin’in Darth Vader oluşuyla çok ilgili gözükmese de 
filmin olay örgüsü aslında tam da Darth Vader’ı yaratan ve Anakin’i gücün karanlık tarafına iten temel 
etkeni anlatır: korku. Anakin’i Tattoine gezegeninde annesiyle sürdüğü köle hayatından kurtaran 
Jedi’lar  onu  annesinden  ayırmakla  içindeki  korkuyu  beslemiş  oldular.  Anakin  annesini  bir  daha 
görememekten korkmaya başladı bir Jedi Şövalyesi olma yolundaki ilk adımını atmasıyla. Bu korkunun 
aslında ona neler yapacanı ise Jedi ustası Yoda açıklıyor: “Korku Karanlık Tarafın yolu… Korku öfke olur, 
öfke de nefret. Nefret acıyı getirir. Korkuyla dolu senin için.”(Yıldız Savaşları Bölüm I: Gizli Tehlike, 1999) 
Bu korku işte Anakin’i karanlık tarafa çeken. Annesine duyduğu özlemin ona Darth Vader olarak neler 
yaptırdığı düşünülünce anlaşılıyor zaten özlemin aslında ne kadar karanlık bir yüzü olduğu. 
Özlem böyle bir şeydir aslında. İnsanın içini karartır, hem yokluğun acısını yaşatır ona hem de 
insanı yokluğun kalıcılığına inandırır. Çünkü o yokken zaman geçmek bilmez. Zaman acı verici bir oyun 
oynar insan aklıyla. Bu oyun insana aklını kaçırtır, insanda isteksizlik yaşatır. Gündelik hayatında sosyal 
biriyse bu insan, kalabalık yalnızlıklar yaşar. Her zamanki dostlarıyla beraberken bile tat alamaz onların 
muhabbetinden. Bir çeşit cam fanusa kapatır insanı özlem. Zaten o cam fanusta büyümedi mi Darth 
Vader? Galaksinin en seçkin şövalyeleri arasında eğitim görürken ve onların en güçlüsü olarak çok 
büyük fayda sağlayabilecekken bile içindeki korku yüzünden güce olan açlığı büyümedi mi? Annesini 
kaybeden Anakin, çok sevdiği Padme’yi kaybetmekten korktuğu için güce muhtaç hissetmedi mi? 
Annesine duyduğu özlem içine keder oldu ve içindeki karanlığı besledi. Bu karanlık beslendikçe büyüdü, 
Anakin’i olmadığı biri haline getirdi, onu benliğinden çıkardı. 
Bütün bunlara karşın, hayatta bize çok sıradan gelen varlıklara duyulan özlem daha zayıf olduğu 
için genelde bu karanlık taraf ortaya çıkmaz. Ancak bu karanlık taraf insanları yine etkiler. Örneğin çok 
sevilen bir aktivitenin uzun bir süre yapılmadıktan sonra tam yapılacakken engellenmesi bireyi çok 
hiddetlendirir. İnsanda bunun yarattığı öfke ona her şeyi yakıp yıkma gücüne sahip olduğu hissini verir. 
Bu da özlemin karanlık tarafının insanı her durumda içten içe yıktığını gösterir. 
Özlem basit görünür ancak çok güçlü bir duygudur. Üzerinde dikkatli düşünüldüğünde özlemin 
karanlık doğası ortaya çıkar. Özlemin korkuyu, korkunun da öfkeyi tetiklemesi sonucu insan kendini 
kaybederek karanlığa gömülür ve o karanlıktan asla çıkamayacağını zanneder. Ancak evrenin ikili doğası 
gereği özlemin bir de aydınlık tarafı vardır ki bu da kavuşmanın verdiği tarifsiz sevinç ve huzurdur. İnsan 
sevdiğine kavuşunca özlemin zamanında yarattığı bütün karanlığı ve kederi bir anda unutuverir. Bu da 
gösterir ki kavuşma ile sonlandığı sürece özlem hiçbir gerçek zarar veremeyecektir. 
 
 Doğa GÜRGÜNOĞLU 
KAYNAKÇA 
  Lucas, George, dir. Yıldız Savaşları Bölüm I: Gizli Tehlike. Twentieth Century Fox, 1999. Film. 
  Olguner 1 
Simge Olguner  
21302282  
Başak Berna Cordan  
07 Kasım 2014  
Türkçe 101-18  
ÜÇ MAYMUNU OYNAMAK 
     Milyonlarca yıl önce yasayan canlıların birçoğunun nesli tükendi; dinozorlar, mamutlar 
belki de bilmediğimiz canlı türleri. Peki, ya bizi bu canlılardan ayıran şey ne? Belki de insan 
ırkı da tıpkı bu canlı ırkları gibi ilerde bir zamanda yok olacak, hatta belki de bizim ırkımızı 
kendi elimizle yarattığımız yapay zekâlar sonlandıracak . Kendimizin yarattığı bir şeyin 
sonumuzu getirmesi oldukça ironik olurdu ama teknolojinin üst noktaya ulaştığı bir gelecekte 
bizden daha zeki bir canlı ırkının oluşması da muhtemel. Zekâ beraberinde güç de getirir, 
böyle bir üstün ırkın oluşması söz konusu olduğunda insan ırkının onlara karşı pek de bir 
şansı kalmaz. Bencilliğimizin diğer canlıların sonuna neden olması gibi yine sadece kendimizi 
düşünüp daha iyi olanaklara ulaşmak için yaptığımız bu robotların bizim sonumuza neden 
olması, belki de hak ettiğimiz bir son olur. 
      Muhtemel gelecek hakkındaki çoğu düşünce bu üstün ırk oluştuktan sonra bizim ırkımızı 
sona erdirip dünyanın sonunun gelmesine yol açacağı yönünde, sonumuzun gelmesi 
düşüncesinde bile bencilliğimizi ortaya çıkarıyoruz. Sanki dünyanın biz olmadan sonu 
gelecekmiş gibi. Aslında olacak olan sadece bir ırkın yok olup yerine başka bir ırkın 
oluşmasıdır, milyonlarca yıldır olduğu gibi. 
     Süper gelişmiş robotların dünyayı ele geçirmesiyle ilgili birçok film yapılmış olmasına 
rağmen beni en çok etkileyen Andy Wachowski'nin yazdığı ve yönettiği Matrix olmuştu 
çünkü bu film diğerleri gibi sadece bu konu üzerine yoğunlaşmayıp beraberinde yaşadığımız   Olguner 2 
hayatla ilgili çok farklı bir bakış açısı getiriyor; yaşadığımız hayatın tamamen bir yanılsama 
olması gibi. 
     Hayat nedir? Hissettiğimiz, duyduğumuz, tattığımız, kokladığımız, gördüğümüz şeylerin 
bir bütünüdür hayat. Ama bu beş duyunun sadece beyne giden sinyallerle oluştuğu 
düşünülünce, bu hayatı bir makinenin içinde bize bu hisleri hissetmemiz ya da yaşadığımızı 
sandığımız şeyleri görmemiz için uyarılar verilerek yaşıyor olabilir miyiz? Bu fikirle ilk 
karşılaştığımda bunun üstünde çok düşünmüştüm, insana yaşadığı hayatın tamamen bir 
yanılsama olabileceği söylenilince pek de kabullenmesi kolay bir şey olmuyor. Her insan 
yaşadığı anıların, duyguların gerçek olmasını istiyor ama ne yazık ki hayatın bir yanılsama 
olmadığını kanıtlayacak bir şeyimiz yok bu hayatın gerçek olduğunu kanıtlayacak bir 
şeyimizin olmadığı gibi.  
     Asıl soru belki de şu olmalı "Hayatımızın tamamen bir yanılsama olduğunu 
kanıtlayabilseydik bunu kabullenebilir miydik ve bu yanılsamadan kurtulmak için çabalar 
mıydık?" Karar vermesi oldukça güç bir durum olurdu, sonuçta kim renk renk boyanmış 
yapma bir çiçek yerine gerçek ama solmuş bir çiçeği seçer ki? Gerçek olmadığını bilsek bile 
güzel görünen şeyler insanları cezbeder, o yüzden onları mutlu eden şey solmuş çiçek yerine 
yapma çiçektir ama asıl mutlu eden şey ise o yapma çiçeğin gerçek olduğuna inanmaktır. 
     Elbette kimse bir yalanla yaşamak istemez, en küçük bir olayda bile kandırılmak 
hoşumuza gitmez. Ama hayatımızda inandığımız bütün doğruları yıkacak bir yalanla karşı 
karşıya kalsaydık bunu bilmemeyi tercih etmez miydik? Üç maymunu, üç maymun 
oynadığını bilmeden oynamak değil midir asıl mutluluğu getiren? Bir insanı asıl üzen 
kandırılmak değildir onu asıl üzen kandırıldığını öğrenmektir. Peki, ya hiç öğrenmezse?    Olguner 3 
 
     Şimdi iyi düşünün, eğer hayatımız bir yanılsamaysa ve size bir seçim hakkı sunulsa 
yaşadığınız her şeyin yalan olduğunu gösterecek kırmızı hapı mı yoksa bu yalana gerçek 
olmadığını fark etmeden devam edebileceğiniz mavi hapı mı seçerdiniz? 
 
Nota Kalabalığı 
 
Geçen gün internette gezinirken bir şarkıya rastladım. “Counting Crows” grubunun 
“Accidentally in Love” şarkısı. Çocukken izlediğim bir animasyon filminde çalan bir şarkıydı. Şarkıyı 
oynattığım anda ilk notayla birlikte beynime anılarım ve çocukluğum hücum etti. O şarkıyı küçükken 
dinlediğimde nasıl bir ruh halindeysem, neler düşünüyorsam hepsini hatırladım. En önemlisi de ruh 
halimi hatirlayabilmiş olmamdı. O masum, kendi küçük dünyasında dış dünyadan bihaber bir şekilde 
film izleyen çocuk doğdu içime. İçinde tüm dünyaya yetecek kadar bir yaşama sevinci, geleceğe dair 
sonsuz ümitler, hayaller… Hepsini şarkı bitene kadar hatırladım. Gerçekten çok hoş bir duyguydu. 
Ruhum adeta geçmişle gelecek arasında köprü vazifesi görüyor, aklım da ikisi arasında mekik 
dokuyarak karşılaştırmamı sağlıyordu. Kelimelerin kifayetsiz kaldığı yoğun duygusal bir haz 
yaşamıştım.  
Tek bir şarkı insana neler neler hissettiriyordu. Müzik gerçekten de günümüzde hayatımızın 
her alanında yer alan çok güçlü bir olguymuş meğer. Düşününce aslında bebekken annemizin 
ayaklarında sallanırken ninnilerle uyuruz, gençliğimizde şarkı dağarcığımızı genişletiriz ve en son 
hayata veda ederken arkamızdan yanık sesli bir müezzin sela okur. Metroda, arabada, otobüste ve 
dolmuşta kulaklıkla dinlemesek bile radyolardan gelen müzikleri istemsiz de olsa dinleriz. Kızılay 
Meydanı’nda, Taksim’de gezerken sokak çalgıcılarının maharetli ellerinden yüzyıllar önce Ortaçağ 
Avrupası’nda bestelenmiş şarkıları dinleriz. Hele ki televizyon yayıncılığının olmazsa olmazıdır müzik. 
   Hatta şu anda bu yazıyı yazarken bile aslında müzik dinlemem, hayatıma ne kadar girdiğinin 
önemli bir kanıtıdır. Yani aslında müzik, pek dikkat etmesek de hayatın tam ortasındadir. 
Ama günümüzde geçmişe oranla çok daha fazla bir müzik kirliliği olduğu aşikâr.  
Peki bunun nedeni neydi acaba? Neden müzik, özellikle günümüzde, her yerdeydi?  
Üzerine biraz daha düşününce kendimce şu sonuca varmıştım: Kulağımız; gözümüz, derimiz, 
dilimiz ve burnumuz gibi beş duyu organımızdan biriydi. Hatta bunu da şarkıyla öğretirler ilkokullarda. 
Geçmişle karşılaştırınca günümüzde insanların her bir duyu organından daha fazla zevk almak 
istediğini fark ettim. Mesela önceden şeker ve çikolata çok az tüketiliyorken ve temin edilmesi zor bir 
lüks iken şu anda en ücra yerlerde bile var ve insanların dilini tatmin ediyor. Gözleri tatmin eden şık 
kıyafetler, makyaj ürünleri ve her an internetten erişebileceğimiz harikulade manzaralar var. 
Burnumuz icin her köşe başında ve hatta el sabunlarının içinde bile parfüm çeşitleri var. Kötü kokan 
ahırlar, pis yerler de artık sadece köylerde kaldı. Derimiz için ise en rahat koltuklar, yataklar ve 
rahatsız etmeyen yumuşak kumaşlar var. Hepsinden zevk alma potansiyelimiz arttı. Kulak için de öyle. 
Belki eskiden sadece taverna veya belirli yerlerde belirli insanlar tarafından dinlenebilen şarkıların 
hepsi ve daha fazlası günümüzde kulağımızı doyurabilmek için elimizin altında.  
Tabii ki bu kadar fazlalık kaçınılmaz olarak duyarsızlık oluşturuyor. Nasıl ki bir yemeği çok 
sevsek bile her gün yiyemeyiz, bir süre sonra bıkarız; aynı şekilde çok sevdiğimiz bir şarkı da çok 
dinledikten sonra bıktırabiliyor. Sırf bunun önüne geçebilmek için çok eskiden severek dinlediğim 
şarkıları her zaman dinlemem, sadece kendi başıma olduğum zamanlar açarım ve duygusal bir 
yolculuğa çıkarım. Notalar ahenkle kulağımdan içeri süzülürken ruhum da farklı bir nefesle 
soluklanmış olur, adeta taptaze bir havayı tenefüs eder.  
  
Müzik gerçekten de ruhun gıdasıymış meğer. Ve aslında benim için gereken modern zamana 
inat çok ufak bir miktar. Bir tutam anı canlandıracak kadar çok, sıkmayacak kadar az…  
Seyfullah Said ORHAN 
 
Kaybetmek / Deniz Akkaya 
 
Hiçbir şeyin göründüğü gibi olmadığını bir sürü şarkı, film veya roman söylemiştir şu zamana 
kadar. Hepsi de başarılı teknikler ile gerçek kurguyu gizleyip okuyucu ve izleyicileri olması daha 
muhtemel olaylara inandırmak üzerine ilerler. Laura Kasischke'nin romanından uyarlanan Karda Bir 
Beyaz Kuş da bu etkileyiciliğe sahip. Kimsenin tahmin 
edemeyeceği sonu bir sır gibi saklıyor ve diğer filmlerde alışık 
olduğumuz sonları hayal ettiriyor. Filmin kalitesini arttıran bir 
başka şey ise hayal ettiğimiz sonun her yeni olay sonunda 
değişmesi ancak hiçbir şekilde gerçek finale yaklaşamaması. 
 
 
İnsanların en güvenilir kaynakları çoğu zaman 
 
gözleridir. Görebileceğimiz herhangi bir şey yok ise, en   
 
sevdiklerimizin sözlerine güvenmeyi tercih ederiz. İlginç bir 
 
gelişme olmadıkça, sevdiklerimizin sözleri bizler için   
 
vazgeçilmez gerçekler gibidir. Doğal olarak bu en büyük 
 
yanılmaya sebep olur. Filmde, başrolün annesi o kadar kötü   
 
tanıtılıyor ki; kaybolduğu zaman evden kaçtığını düşünüyor 
 
insan. Yazar ve yönetmen bir şekilde sizi kadından   
 
iğrendirmeyi başarıyor.   
   
İşlenen ikinci mühim tema ise insanın sevdiklerini  (1) Karda Bir Beyaz Kuş 
kaybetmesiydi. Sevdiklerimizi kaybetmek; herkese, her yaşta 
zor gelecek bir olaydır. Ancak bundan daha kötü bir durum 
ise, kaybettiğimiz kişilerin nereye gittiklerini bilememektir. Çocuklarını kaybeden ailelerin, sevdiklerini 
kaybeden insanların en büyük sorunu budur aslında. Kaybetmekten kastım, gerçekten kaybetmek. 
Başına ne geldiğinden, niye gittiğinden veya nerede olduğundan hiçbir şekilde haberdar olamamak. 
Kat bu duyguların kendisinden çok uzakta olduğunu düşünüyordu film boyunca. Annesi kaybolduktan 
sonra hayatında daha özgür olduğunu ve her şeyi daha iyi yönettiğini düşünüyordu. Bir üniversite 
kazanmıştı ve hayatının çok daha güzel olduğunu zannediyordu. 
 
Fakat bu doğru değildi. Bazen sevdiğimiz insanların bizleri çok sıktığını, tavsiye ve öğütleriyle 
bunalttıklarını düşünürüz. Çoğu zaman gerçeklik payı da yüksektir. Ancak nadiren de olsa bu insanlara 
ihtiyacımız olabilir. Özellikle bu kişiler ebeveynlerimiz ise bu durum çok daha farklıdır. 
 
"Annem ya da babam bir gün ortadan kaybolsa ne yapardım?" 
 
Bu soruyu çokça sordum film boyunca kendime. Sonuç olarak yeni bir hayat hedefim olurdu. Onların 
izini bulmaya, sürekli araştırmaya, keşfettiğim şeylerle yeni sonuçlara ulaşmaya çalışırdım. Aynı 
durumda olduğum insanlara ulaşmak isterdim. Bir kişinin bile bu yolda başarılı olduğunu görmek 
bana gereken özgüveni aşılayabilir. Sonuç olarak, sadece ailem olmak zorunda değil, bir sevdiğimi 
kaybetsem onu bulana kadar araştırırdım. Kesinlikle çok inatçıyımdır, zaten lise dönemimde de 
dedektif olmak isterdim zaten. 
 
Bu filmde ve diğer birçok filmde dikkatimi çeken başka bir durum daha var aslında. Yabancı 
ülkelerdeki yoksul kasabaları, onların deyimiyle "countryside". Kasabadaki evler ne kadar kötü ve eski 
gözükse de hepsinin iyi kötü bir bahçesi var. Ayrıca evler arasındaki mesafeler de çok güzel, aralarında yeterli mesafeler var. Çoğu kişinin bir kamyoneti var, kamyonetleri çok severim, insanlar işlerini 
bunlarla hallediyor. Kesinlikle bir tane bile apartman yok, hava tertemiz. En önemlisi, insanlar çok 
mutlu. Eğer böyle bir yer sadece filmlerden ibaret değilse, büyüdüğümde yaşamak istediğim hatta 
yaşayacağım yerin bu tarz bir yer olduğuna eminim. 
 
Filmi, taşıdığı mesajlardan dolayı herkese tavsiye etmek isterdim. Ancak çoğu film gibi bu film 
de cinsel sahnelerin filmin büyük bir bölümünü oluşturması sebebiyle, anlamsal güzelliğini kaybeden 
bir film. Sinemacılıktan pek anlamam, ama izlediğim yüzlerce filmin bana kattığı tecrübe sayesinde; 
fazla sayıda aksiyon ve cinsel sahnelerin; konu yetersizliğinden dolayı filmi uzatmak amacıyla 
çekildiğini düşünmeye başladım. Belki romanı daha etkileyici olacaktır, benim için. Ama bu kötü 
özelliği dışında kesinlikle izlenmesi gereken bir film. 
 
 
 
 
Kaynakça 
 
  Karda Bir Beyaz Kuş. Yönetmen. Gregg Araki. Oyuncular. Shailene Woodley, Eva Green, Shiloh 
Fernandez. Laura Kasischke, 2014. Film. 
  (1)http://tr.web.img1.acsta.net/r_640_600/b_1_d6d6d6/pictures/14/08/18/12/44/580370.j 
pg 
BİR GARİP YURT HİKAYESİ 
    Bilmiyorum siz hoşlanır mısınız ama bana oldum olası cazip gelmemiştir başlığıyla okuyucuyu 
tavlayan okuma listelerindeki kitapları okumak. Bu listelerde birçok defa karşılaştıktan ve Microsoft 
şirketinin efsanevi CEO'su Bill Gates'in de favori kitapları arasında yer aldığını öğrendikten sonra, 
en yakın kitapçıya gidip Çavdar Tarlasında Çocuklar'ı almaktan kendimi alıkoyamadım. Amerikan 
edebiyatının önemli isimlerinden olan Salinger hakkında toplumdan uzak bir hayat sürdüğünden 
başka bir şey okumamıştım ve yazdığı bu kitabın başucu kitabım olacağını bilmiyordum. 
    Sayfaları bir bir çevirdikçe dinledim Holden'ın öyküsünü ve, ne kadar Özdemir Asaf aksini iddia 
etse de, birbirimizle paylaştık yalnızlığımızı. O da çok şikayetçiydi yurtta kalmaktan keza ben de 
öyleyim. İnsan küçücük bir odada 3 farklı insanla beraber yaşamak zorunda kalınca hayatında 
birçok yadsınamaz değişiklik oluyor. Mesela kendi kendinize konuşamıyorsunuz rahatça ya da 
özgürce dans edemiyorsunuz. Ve zorunlu olarak daha yakından tanımak zorunda kalıyorsunuz 
diğerlerini. Tanımak deyince yanlış anlamayın. Dost olmak zorunda değilsiniz hatta arkadaş bile 
olmayabilirsiniz ama mutlaka ‘günaydın’ deyin her sabah. Bu düzeyli ilişki içinde ister istemez anne 
babalarından daha iyi biliyorsunuz kaçta yatar, kaçta kalkar. Kız arkadaşıyla üst ranzada telefonla 
kavga ederken siz de kavgaya dahil olmuş buluyorsunuz birden kendinizi. Yorumlar yapıyorsunuz 
sessizce. Bu kız bu oğlanın ne kadar pis olduğunu bilse hala sever mi acaba diye soruyorsunuz 
kendi kendinize. Sonra aklınıza en son ne zaman duş almıştı bu çocuk diye bir soru geliveriyor. 
Nerden bileceksin arkadaş, ne zaman duş aldığını demeyin. Dedim ya iç içe yaşanılıyor her şey. 
Sonra uzun zamandır duş almadığını fark ediyorsunuz ranza arkadaşınızın. İçinizden acaba 
yukarıdan bir bit aşağı atlar mı diye geçiriyorsunuz. Biraz tedirgin, biraz kuşkulu ve bolca kaşınarak 
uykuya dalıyorsunuz yavaşça. 
Sabah Kadıköy'ün martıları çığlıklar atarak uyandırıyoruz sizi. Kimileri bu korkunç sesi nasıl güzel 
buluyor anlayamıyorum. Böyle uyandırıldığınız için zaten bozulmuş sinirleriniz, horlayarak 
uyumaya devam eden diğerlerini görünce daha da katlanıyor. Yavaşça açıyorsunuz kapısını odanın. 
Çünkü kimseyi uyandırmak istemezsiniz sabahın bu saatinde. Sonra kendinize kızıyorsunuz. Sizin de 
o odada olduğunuzu yok sayarmış gibi yaşayanları uyandırmamak için özenle odadan çıktığınız için 
kendinizi keriz gibi hissediyorsunuz ama olsun, büyüklük biz de kalsın. ''Nasıl muamele görmek 
istiyorsan, öyle muamele et.'' demiş atalarımız. Acaba istedikleri muameleyi hiçbir defa 
göremeyince aynı hassasiyetle devam ederler miydi bilemem. Büyük ihtimalle bir dur derlerdi 
duruma. Atalarımız ne yapardı diye kafa yorarken yüzünüzü yıkayıp hemen kahvaltıya iniyorsunuz. 
Bunca kaos ve can sıkıcı şey arasında mutlu olabilmek için o kireç gibi olan beyaz peynirden 
yiyorsunuz bolca. Kimse sevmiyor diye midir bilinmez nedensizce çok seviyorsunuz o peyniri. 
Sabahları sırf bu peynir için uyanıyorsunuz hatta. Yüzümüzü yıkadık, peynirden yedik. Peki ya şimdi 
ne yapacağız? Dışarı çıkıp dolaşmaya gerek yok. Her şey yerli yerindedir. Bir gecede deniz çekilecek 
değil ya. Deniz havası almaya da gerek yok. Bunca yıllık Ankaralı olarak deniz havası almadan 
büyümüşseniz bu sabah da almanıza gerek yoktur. Böyle tatsız ve isteksiz bir hal alıyorsunuz 
kahvaltıdan hemen sonra. Çayınız soğuyor. Canınız sıkılıyor. Odaya geri dönmek hiç ama hiç 
istemiyorsunuz. Büyün gece havasız kalmış odaya tekrar girmek az cesaret istemiyor. O havasızlığa 
alışıncaya dek akla karayı seçiyorsunuz. Geriye hiçbir seçenek kalmıyor. Oturduğunuz sandalyede 
tekrar hafif bir uykuya dalıyorsunuz. 
    Sayılı gün çabuk geçer derler ya benim için de öyle oldu. Şöyle bir geriye doğru baktığımda, 
elimde bavullar yurda yerleşmeye gittiğim günü daha dün gibi hatırlıyorum. Koca bir sene acısıyla 
tatlısıyla geçti, sizin de anlayabileceğiniz üzere acısı ağır bastı ama olsun. Neyse ki Holden gibi 
kavga falan çıkarmadım. Uslu uslu boyun eğdim kaderime ve tecrübe haneme birçok anı yazdırmış 
oldum. 
 
Yaş Aldı Başını; Geldi Emeklilik Çağı 
 
Çocukluğumdan beri, en sevdiğim süper kahraman Batman 
olmuştur. İyi niyetinden midir, maskenin verdiği gizemden 
midir, bindiği arabadan sahip olduğu malikâneden midir 
bilinmez. Ama sanırım Cine5’in altın çağında, çocuk 
kuşağındaki tek süper kahraman çizgi film serisinin ana 
karakteri olması nedeniyle ona karşı olan sevgim ve saygım, 
diğer kahramanlara göre daha fazladır.  
Sinema sektörünün gelişmesi ve yaptığı atakla beraber, 
süper kahramanlar kendilerini “asgari ücretle çalışan dizi 
oyuncusu” olarak sayarken, bir anda “milyonlara hitap eden 
beyaz perde starı” oluşlarına tanıklık etmiştir. Hal böyle 
olunca Batman de kendini beyaz perde içinde, karşısında 
binlerce gencin bakışları içinde Gotham şehrinin bekçisi 
olarak bulmuştur. 
Evet, bekçisi diyorum. Çünkü, eski çocuk değilim artık; 
yanındaki Alfred’den bir haber olan adama “Gotham’ın 
sefiri” diyemem ben. Eskiden, koruyucusuydun, kollayıcısıydın bu şehrin. Herkese değer verip saygı 
görürdün. Şimdi ise senin çizgi filmlerinle büyümüş bir çocuk olarak, senden aynı tadı aynı hazzı 
alamıyorum be Batman. Az sonra kalemimden dökülecek kelimelerin nedeni de bu yüzdendir. Sen de, 
zamanla beraber bizim gibi değiştin. Eskiden sorgulamazdım, ağabeyim olarak görüp bağrıma 
basardım. Ama dost acı söyler be Batman. Bu yüzden buraya, sana ithafen açık mektup yazıyorum.  
 
Siyahlara büründün Batman diye göründün! Neden arabandan tutup da kıyafetlerine kadar her şeyin 
siyah? Neden güneş yüzü görmeyen mağaranda yaşıyorsun? Börtü olsaydın, böcek olsaydın kıyafeti 
giyip köçek olsaydın be Batman? Neden süper kahraman olmak için kör bir hayvanı maskot edindin? 
Mağara tepelerinde baş aşağı ters durup beyin kanaması geçirmeye meyilli hayvanlar, seni nasıl 
cezbedebildi? Aslan olsaydın, kaplan olsaydın yırtıcı bir sırtlan olsaydın. Zengindin Bruce Wayne. O 
kadar paran vardı. Gidip kendine GDO’lu bir hayvan bile üretebilirdin. Neden gidip körlüğüne çare 
olarak radar yutmuş bir hayvanın peşinden gittin? Alımı neydi, çalımı neydi yarasanın?  
Süper güçleri olmayan bir süper kahramansın sen. Ne bir böcek ısırmış seni, ne bir kelebek konmuş 
omzuna. Tek varlığın babandan kalan aile şirketin be Bruce. Ama bravo, yılmamışsın. Hayallerinin 
peşinden gitmesi için aletler edevatlar geliştirmişsin. O aletler ki içinde sevgi barındırmayan, kimisi 
kör eden düşmanını, kimisi öksürten cinsten. Yakışır mıydı sana bu aletler, edevatlar? Hiç oturup 
düşünmüş müydün?  
Peki süper kahramanlık bu muydu Bruce? Jokeri hapishaneye tıkıp, kaçıncaya kadar mağarada yarasa 
dövüştürmek miydi? Gökyüzünde yarasa amblemi görene kadar mağaranda çektiğin çile miydi 
kahramanlık? Ya Alfred ne olacaktı Bruce? Hani şu senin bebeklikten beri cefanı çeken, senden izinsiz adımını 
atmayan, arkandan iş çevirmeyen, seni yediren içiren ve sana istihbarat verip karın tokluğuna çalışan 
yaşlı adam. Hiç düşündün mü emeklilik sigortası yatıyor mu bu adamın? Ayağı kırılsa sağlık 
masraflarını karşılayacak bir sigortası var mı? Süper kahramanlık gece geç saatlere kadar dışarda fink 
atıp kameralara oynamak değildir yarasa adam. Süper kahramanlık etrafındakilerin mutluluğu kadar 
anlamlı, bir çocuğun rüyası kadar temiz olmaktır. Tutturmuşsun bir başkent sevdasına, unutmuşsun 
yanındaki koca çınarı. 
Kötü adamlar, karanlık adamlar siyah giyer. Hem bizim orda bir söz vardır yarasa adam. Beyaz giyme 
söz olur, siyah giyme toz olur diye. Tabii çamaşırdan ütüden sana ne ki; yapar hepsini mağaradaki 
moruk! 
Karanlık gecelerin ıssız adamı Batman’in düştüğü şu hale bak! Koskoca süper kahraman bir yaşlının 
sırtından geçiniyor. Kumlar azalıyor be Bruce, bak zaman tükeniyor. Allah elden ayaktan düşürmesin 
ama Alfred’in yaşı aldı başını yürüdü. Gel artık çek elini eteğini bu işten. Sen de, Gotham gibi 
yozlaştın, soysuzlaştın, dejenere oldun be Batman. Vaktin doldu, geldi eyvallah etme zamanı. Hem 
koskoca şehrin yok mudur polis ekibi? Var, var tabii ki, olmaz mı? Tabii onlar da buldular senin gibi 
enayiyi, nasılsa Batman halleder diye iyice hamladılar. Öğlen yemeğinde güçlü olmak için protein 
yiyen operasyon ekibinin masası macaron’dan, “donut”dan geçilmez oldu. Ekip, bırak suçluları 
yakalamayı, yerde duran kaplumbağayı bile yakalayamaz oldu.  
Veda etme zamanı geldi çattı artık. Yaş aldı başını yürüdü, geldi emeklilik çağı. Ununu eledin artık, 
eleğini asma vaktin geldi. Ayrıl artık Gotham’dan, uzun bir dünya tatiline çık. Eş edin, arkadaş edin, 
sırrını paylaşacağın yoldaş edin. Hem gençlerin de önünü açmış ol. Bak ne güzel altyapıdan Robin 
yetişiyor, bırak gençliğinin verdiği tutkuyla o korusun kollasın şehri,  hem bir ipte iki cambaz oynamaz 
olgun adam. 
Şunu da bilmeni isterim ki, her ne kadar eleştirmiş de olsam seni;  sakın yanlış anlamayasın. 
Eleştirilerim, sana olan sevgimden, saygımdan ve seni ağabeyim olarak görmemden kaynaklanıyor. 
Eminim ki okurken sen de dediklerime hak vereceksin. 
Sevgilerle,  
Biricik hayranın Hulusi Kaptan.  
 
 
Kendin Olabilme Sanatı
Özgürüm, kendimi asla baskı altında hissetmiyorum diyen kaç kişiyiz acaba?
Toplumun baskısından hepimiz nasibimizi almışızdır. Çocukluğumuzdan tutun da 
yaşlılığımıza kadar hemen her konuda birileri bizim yerimize karar vermiştir. Bir karar 
vermişliğimiz olsa bile ya vazgeçirilmeye çalışılmışızdır ya da garipsenmişizdir. Fikrimize değer 
verilmemiştir. Ayıplanmış, küçük görülmüş veya onlar gibi düşünmek zorunda bırakılmışızdır.
Hatırlayalım... Çok istediğimiz bir oyuncaktan nasıl vazgeçirildiğimizi, mezuniyet partisinde
giyeceğimiz elbiseye annemizin karar verdiğini, üniversite tercihlerimizde aile bireylerinin içinde 
ukde kalan mesleklere yönlendirildiğimizi...
Belki de evlenmek istediğimizde kendi kriterlerine uygun birilerini isteyecekler, sanki 
kendileri evleniyormuş gibi... Üzerimizde hep bir baskı vardır. Bize bunu yapanlar da aslında baskı 
altındadırlar. Çünkü bizim toplumumuzda “Komşular ne der? Akrabalar ne der?” diye neredeyse su 
içmek gibi alışkanlık haline getirdiğimiz, beyinlerimize kazıdığımız bir anlayış vardır. 
Toplumumuzdaki bireylerin büyük bir çoğunluğu bu baskıyla büyümüştür. O yüzden farklılıklar 
sevilmemiş, farklı düşünenler hor görülmüştür.
İnsanın kendini baskı altında hissettiği konulardan biri de evlilik yaşı ve evleneceği insan 
profilidir. Zengin fakiri alamaz, okumuş, halk deyişiyle, davulcuya varamaz. Hadi bunları da geçtik,
evlilik için yaşın otuzu geçemez. Es kaza otuzuna vardıysan artık evde kalmışsındır mübarek ola. 
İnce eleyip sık dokumaya vaktin yoktur senin, acele karar vermen gerekecek, armudun sapı, 
üzümün çöpü diyemezsin, hem bak yaşın da geçiyor çocuğun da olmaz senin. Beyaz atlı prensini 
bekleme lüksün yok artık. Kelli felli, çoluk çocuk sahibi, dul, hali vakti de pek yerinde olmayan 
birisi seni idare eder pek ala.
Geçen senelerde bir filme gitmiştim. Filmin adı Kocan Kadar Konuş’tu. Ne gülmüş ve 
eğlenmiştim.  Hatta ne yalan söyleyim biraz da umutlanmıştım. Bizim insanımızın, özellikle de 
kadınlarımızın, kızlarını daha çocukluktan itibaren nasıl koca bulmaya programladıklarını mizahi 
bir anlayışla izlemiştim. Otuzuna gelmiş Efsun’un sözde evde kalmışlığına çözüm arayan aile 
bireylerinin komik ama gerçeğe yakın davranışları bana hiç de yabancı gelmemişti.
Efsun’un bütün baskılara ve yönlendirmelere karşı hala kendi gibi kalabildiğini ve sırf kendi
gibi kalabildiği için lise aşkıyla kaldığı yerden devam edebildiğini, mutluluğa uzanan yolu 
bulduğunu izlemek keyif vericiydi. Efsun ne çirkin ne de basit bir kızdı. Onun otuz yaşına kadar 
evlenemeyişinin sebebi; gerçek aşkı araması ve dürüst bir ilişki istemiş olmasındandır. Evlilik 
konusunda yapılan baskılara boyun eğmemiş, etrafındaki insanların koca bulma konusunda yaptığı 
tavsiyeleri dikkate almamıştır. Çünkü yapılan bu tavsiyeler onun karakteriyle uyuşmamaktadır.
Çevre baskısına dayanamayıp istemediği bir evlilik yapsaydı, ne aradığı sevgiyi bulabilirdi ne de 
lise aşkına kavuşabilirdi.
Atılan oklara rağmen hedefe koşmada kararlılık gösteren insanlar üzerlerindeki baskıyı 
kırabilirler. Toplum bizden kadın olarak erkenden evlenip çoluk çocuğa karışmamızı bekler, kariyer 
yapmamızı istemez, kalbimizin sesini dinlemememizi bekler. Bunları yapınca ideal kadın oluruz... 
Saygı görürüz, istenen, aranan gelin oluruz. Böyle yapmadığımızda ne oluruz? Söylemeye dilim 
varmıyor, türlü türlü isimlerimiz olur. Bunlardan en hafifi “evde kalmış” ibaresidir.
Kendimizi olabildiğince kabul ettirmektir aslolan. Toplumda fazla antipati oluşturmadan 
ama kendini de farklılaştırma zorunluluğunda hissetmeden, sadece kendimiz gibi olmak. İnsanın kendi gibi olması ne güzel! “Komşu ne der? Akrabalar ne der?” demeden yaşayabilmesi... İnadına 
hayalleri için mücadele vermesi, direnmesi, baskıları kafaya takmaması...
Özgürlükleri kısıtlayan değer yargılarından, okuldan veya işten eve geldiğimizde 
üzerimizdekileri çıkarıp atıverdiğimiz gibi kurtulsak. İşte o zaman otuzunu geçmiş kızlara evde 
kalmış gözüyle bakılmaz. İşte o zaman sen lise aşkınla mesleği ne olursa olsun evlenebilirsin. İşte o 
zaman ressamlar istediği resmi çizebilir, müzisyenler kendi ritmini yakalar, yazarlar, senaristler 
sıradanlıktan kurtulur. İşte o zaman hayat gerçek değerini bulur.
Filmi izlerken umutlandığımı söylemiştim ya. Belki bir gün benim de çocukluk aşkım 
karşıma çıkar. Efsun’un lise aşkı gibi... Masum, dürüst, gerçek aynı kendim gibi, aynı ben gibi...Kaynakça
Kocan Kadar Konuş. Yön. Kıvanç Baruönü. 2015. Türkiye. Beşiktaş Kültür Merkezi (BKM).
Verda Nur Sarıbaş 
Kurşunlu Şelalesi’nde Esrarengiz Bir Gezi 
Bazı kitaplar, filmler, belki bir kıyafet ya da bir koku insanı bulunduğu zamandan alıp başka 
zamanlara veya başka diyarlara götürüyor. Beni değişik diyarlara götüren ve her anında sanki bu 
dünyada değilmişim gibi hissettiren öyle bir yeri gezdim ki şuan bile gözümün önüne getirdikçe mutlu 
oluyorum. İşte o yer, Antalya’nın eşsiz güzelliklerinden biri olan Kurşunlu Şelalesi.  
Küçüklüğümden beri şelaleleri hep değişik ve sıra dışı bulmuşumdur. Bu yüzden Antalya’ya 
girdiğim  anda  ilk  önce  şelaleleri  görmek  istedim. Henüz  Kurşunlu  Şelalesi’nin  bulunduğu  tabiat 
parkına girmeden meraktan ve heyecandan yerimde duramıyordum. Biraz yürüyüp, merdivenlerden 
inip çıktıktan sonra gördüklerime gerçekten inanamadım.  Sanki bir film sahnesindeydim, uçağım 
gizemli bir adaya düşmüş ve ben de yiyecek ararken susuzluğumu giderecek mükemmel bir şelaleyle 
karşılaşmış gibiydim. Beni sanki tılsımlı fısıltıyla kendisine çekiyordu. Yer ayağımın altından kayıyor, 
kendime engel olamadan ilerliyordum, ortamın verdiği serinlik ve esrarengiz bir havayla. Boyumdan 
kat kat daha büyük olan devasa kayaların arasından geçerken dünyadaki tek insan sanki benmişim ve 
yeni bir yer keşfediyormuş gibi hissediyordum. Öyle bir heyecanla ilerliyordum ki etrafımdaki onlarca 
insanın farkına bile varamıyordum. Serinliğiyle beni kendine çeken şelaleye kayalıkların arasından 
ulaştığımda her açıdan farklı bir güzelliğinin olduğunu bana anlatmak istiyordu sanki. Gürül gürül akan 
suyun yüksekten hızlıca düşmesiyle havada özgürce dolaşan her bir su taneciği tenime değdikçe, 
geçirdikleri uzun yolculuktan bahsediyor gibiydiler. Üstümün ıslanması ayaklarımın çamur içinde 
kalmasını  umursamıyordum.  Sadece  orada  öylece  durup  ortamın  büyüsü  içinde  kaybolmak 
istiyordum. Beni değişik zamanlara götürmesini ister gibi gözüm kapalı ayakta kalmıştım. Tam o sırada 
sanki bir su perisi beni elimden tuttu ve şelalenin içine çekmeye başladı. Bir tarafımda gözlerime 
inanamayacak kadar güzellikte, şırıl şırıl akan bir şelale; öbür yanımda yukardan sarkan upuzun 
sarmaşıklar ve kayalara sıkıca tutunmuş yosunlar…  
Evet, gerçekten şelalenin altındaydım. Üstüm başım daha çok ıslandıkça bu dünyadan daha 
çok  uzaklaşıyor,  ufak  bir  çocuk  gibi  oluyordum.  Kayalıklardan,  çamurlardan  ve  şelaleden 
korkmuyordum; sanki hep oraya aitmişim gibi… Sırtımı kayalıklara verip şelalenin beni içine alıp 
ruhumu temizlemesini istiyordum. İçimde ne bir kötülük ne hırs ne mutsuzluk vardı; hiçbir olumsuz 
şey  yoktu.  Sadece  mutluluk  hissediyordum.  Kendimi  hiç  olmamış  kadar  özgür  hissediyor  ve 
korkusuzca  kayalıklardan  kayalıklara  atlıyordum.  Sonsuza  kadar  orada  kalacakmış  gibi 
sahipleniyordum  ortamı.  Nasıl  gerçek  olabilir  bu  kadar  güzel  bir  yer?  Nasıl  beni  bu  kadar 
heyecanlandırabilir?  Etrafımdaki  insanların  bana  çılgın  gibi  bakmasını  umursamadan  şelalenin 
güzelliğini doyasıya yaşamaya devam ediyordum. Her yerim ıslak, ayakkabılarım çamur içindeydi ama 
ben daha önce hiç eğlenmediğim kadar eğlenmiş, suyun tadını doyasıya çıkarmıştım. Su perisinin 
rehberliğinde, şelalenin altından çıkıp suyu takip ederek yürümeye başladım. Aşağılara indikçe suyun 
hızı yavaşlıyor, su gibi ben de sakinleşiyordum. Suyun büyük oranda durduğu ve bir göl oluşturduğu 
yere gelince burada saatlerce durduğumu ve artık bu efsanevi güzellikteki yerden ayrılma vaktimin 
gelip çattığını anladım.  
Oradan uzaklaşırken böyle muhteşem bir yerde bulunduğum için çok mutlu aynı zaman da bu 
güzelliklerden ayrıldığım için hüzünlüydüm. Fakat içimdeki ses yolumun tekrar bu büyülü mekâna 
düşeceğini fısıldıyordu bana. Hayatımda gördüğüm tartışmasız en güzel yerdi. Benim için her zaman 
farklı  ve  eskimeyen  yerini  koruyacak  olan  esrarengiz  ve  bir o  kadar  da  sıra  dışı  olan,  kendimi kaybederken bulduğum, ilerledikçe küçüldüğüm ve kesinlikle tılsımlı olduğuna inandığım yer Kurşunlu 
Şelalesi… 
 
Atahan Göktürk Doğan 
Hayallerini Gerçekleştiremeyenler 
 
 Fareler ve İnsanlar… John Steinbeck’in bu eserini hala okumamış olmanın verdiği utancı hissettiğim 
yıllarda hep kendime sorardım, fareler ve insanların canlı olmalarının yanısıra bir başlığı 
paylaşabilecek kadar ne alakalarının olacağını hep merak ederdim. Romanın ilk sayfalarında 
karşılaştığım bir cümle hem bu merağımı gidermemin, hem de oldukça derin düşüncelere dalmamın 
önünü açmıştı. “İnsanlar ve fareler hiçbir zaman hayallerini gerçekleştiremezler”. Düşünsenize, her 
gün içinde bulunduğumuz koşuşturmacaların sonucu olmalarını umduğumuz sonuçların, yani 
hayallerimizin tamamının bir çıkmaz sokağa çıktığını kabullenebilir miydi pek aciz insanoğlu? 
Hayallerimiz, kim olumsuz bir durumu hayal eder ki? Dolayısıyla hayallerimizdeki, en azından benim 
hayalimdeki herşey mükemmel olmalıydı. Peki bu mükemmeliyet ne kadar gerçekçi olabilirdi ki? Bu 
düşüncelerime romanda bir yorum ararken, Steinbeck’in kurguladığı karakterlerden George’un bir 
deha olmasına ragmen oldukça çelimsizolması; aynı zamanda diğer ana karakter Lennie’nin yapılı, 
geniş omuzlu bir adam olmasına rağmen oldukça saf ve unutkan olması bir insanın gerçekten hiçbir 
zaman mükemmeliyet şeklinde tanımlayabileceğimiz hayallerine ulaşamayacağının bir kanıtı gibiydi. 
Belki de yazar karakterleri kurgularken bunu düşünmemişti, ancak mükemmel olmayan bir okuyucu 
olarak karakter betimlemelerinden bunu çıkarabilirdim, çünkü bir insan olarak benim de hata yapma 
payım vardı, dolayısıyla Steinbeck de bu şahsımca eşsiz eseri ortaya koymasına ragmen mükemmel 
olmayabilirdi. Her ne kadar bizim sürdüğümüz hayatla bire bir aynı olmasa da, Steinbeck’in kurduğu 
dünyada da insanların hayallerine yaklaşabilmek için yenmek zorunda oldukları zorlukların olduğunu 
farkettim. Benim bu yazıyı yazmadan arkadaşlarımla kantinde çay içmeye gidemeyeceğim gibi, Lennie 
de tarlayı sürmeden pek sevdiği George adlı karakterin yanına boş boş laflamaya gidemeyecekti. 
George fiziksel güç gerektiren işlerde Lennie’ye muhtaçtı, tıpkı Lennie’nin George’un zekasına kendi 
özel hayatında dahi kendi yarım fikirlerinden daha fazla güvenmesi gibi. Bu size de kendi 
yaşantınızdan bazı gerçekleri yansıtmıyor mu? Her işi kendimiz yapamıyoruz, sağlıklı olabilmek için 
annemizin çorbalarına, doktorun iğnesine; mutlu olabilmek için sevdiklerimizin omzuna ve bize 
sarılmaya her an hazır olan kollarına ihtiyacımız yok muydu? En azından benim vardı ve eğer 
cevabınız hayır ise bu tamamen benim düşünce tarzımdaki çarpıklıktan, yani mükemmel 
olmamamdan kaynaklanıyordu. Ben mükemmel değilim çünkü annemin çorbaları ile yediğim o pek 
acıtan iğneler olmasaydı şu an sağlıklı olmayabilirdim, ya da sevdiklerimin desteği ve sevgisi 
olmasaydı şu an bu kadar dik duramazdım hayallerimin peşindeyken karşıma çıkan tüm zorluklara… 
Evet sevdiklerim dedim, onlara da mükemmel denemezdi aslında, çünkü her insan gibi onlar da bana 
zarar verebiliyorlar zaman zaman, tıpkı Lennie adlı karakterin farkında olmadan, sevip okşarken 
boynunu kırıp öldürdüğü patronunun gelini gibi… Ne tuhaftır ki ben de tıpkı George gibi bütün bu 
olaylardan onları suçlu tutamazdım, çünkü sevdiklerim insanların hayallerime ulaşamamamın 
sorumluları olmalarını kabul etmek kendimle çelişmek anlamına gelirdi, ve kendi ile çelişen bir insanın 
hayallerinin tutarlı olması da beklenemezdi. Biraz sorgulayınca sevdiklerimizi, zaten yerlerini onları 
kaybedince doldurmaya çalışmıyor muyduk farkında olmadan? Zaten onların da bizden isteği bu 
yönde olmalıydı, çünkü bir insanın sevdiklerinin onun yanında olup mutluluğunu temenni eden 
insanlardan oluşması gerekirdi. Bu düşünceyi romanda tarayacak olursak eğer, George’un tüm 
olaylarının ardından hayatlarında oluşan tüm zorluklardan sıyrılmak adına, Lennie’nin de iyiliği için 
(en azından George böyle düşünüyordu, o da mükemmel değildi; en basitinden çelimsizdi) onu 
öldürmüştü, üstelik ona hayal kurdurarak… İşte hayallere ulaşmak bu kadar zordu, hayalsiz yaşamak 
ise uğruna vazgeçilecek hiçbir şeyin olmadığı koca bir boşlukta sürünmekten ibaretti, tıpkı fareler 
gibi… 
Ceren BÜYÜKŞEKERCİ                                                                      
                                       BAĞLI MISINIZ, YOKSA BAĞIMLI MI? 
  Bağımlı olmak… Sizce de korkunç değil mi? Bir insana, bir eşyaya, bir hayvana ya da yaşantınıza 
bağımlı olmak. Onlar olmadan kendini yaşayan bir ölü gibi hissetmek, hatta onların hayatınızdan 
yitip gitmesiyle kendinizi, daha önce farkına bile varmadığınız, bu koca dünyada yapayalnız 
hissetmek... Issız, amaçsız ve çaresiz… Her gün defalarca soluğunun kesildiğini hissetmek… Her 
gün defalarca ölmek... Sizce de korkunç değil mi? Bağımlılık bir nevi hastalıklı ruh hali, karşındaki 
kişiye muhtaç olmaktan ibaretken; bağlılık sadakattir, karşılıklı saygıdır ve bir kişiye özgürce sevgi 
duymaktır.  
  İkili ilişkilerde, insanlar genellikle karşılarındaki kişiye bağlı kalmaktan ziyade bağımlı bir şekilde 
yaklaştıkları için aradaki bağlar kopuyor. İnsanlarda ne kadar “Varlığın kadar varım.” düşüncesi 
hâkimse, karşılarındaki insana bir o kadar müptela oluyorlar. Ben ise bu müptelalıktan 
bahsetmek istiyorum. Bir insan düşünün, tüm hayatını başka birine bağlamış olan. Bütün 
mutluluğunu ve üzüntüsünü karşısındaki kişiye göre belirleyen, seçimlerini bağımlı olduğu insan 
olmadan yapamayan ve onun için her şeyden vazgeçmeye hazır birini düşünün. Ne kadar 
korkunç değil mi? O insanı hayatının merkezine alıp kendini hiçe saymak… Hayattan gelen tüm 
kurşunlara onun için kendini siper etmeye hazır, hatta o öl dese belki bir saniye bile 
düşünmeden hayatına son verecek bir bağımlı ruh hali bu bahsettiğim.  
Eminim siz de hayatınızın herhangi bir döneminde şuna benzer bir haber duymuşsunuzdur: 
“Eşinden boşanan kadın intihar etti.” ya da “1 aylık sevgilisinden istediği yirmi bin TL’yi sevgilisi 
banka hesabına yatırdıktan sonra sırra kadem bastı.” Peki hiç düşündünüz mü bu yaşananların 
altında yatan gerçekler nelerdir diye?  Bağımlı kişiler ilişkileri sonlandığı zaman, ki bu 
sonlandırma işlemi genelde karşı taraftan olur, hayattaki tüm bağlarını kaybettiklerini, onun 
yanında yaşadığı hazzı, sevinci ve aşkı bir daha başka birinde bulamayacaklarını zannederler. 
Hatta tabiri caizse bağımlı kişiler ”Onun yanı benim için gezegendeki en güzel yer, onsuzluk ise 
benim için dipsiz bir cehennemdir.” düşüncesi içindedirler. Bu sebepten ötürü, bağımlı oldukları 
kişi tarafından terk edildiklerinde ölüm onlar için en büyük kaçış yolu olarak görünmez mi sizce 
de? Kimi zaman haberlerden duyduğumuz kimi zaman da bizzat şahit olduğumuz bu terk 
edilişleri kaldıramamanın altında yatan en büyük neden belki de bu bağımlı kişilik bozukluğudur. 
Bir de bağımlı kişiliklerin insanların elinde bir oyuncak haline nasıl büründüğüne bakalım. İnsanın 
ne kadar zalim olabileceğine… Kendilerine bağlananları nasıl oyuncak gibi kullanabileceklerine… 
Karşısındakine bağlı olan insan, kendini sevdiğine bırakır ama kendini kaybetmeden yapar bunu. 
Bağımlı insan ise zaten unutmuştur kendini. Muhtaçtır sevdiğine. Savunmasızdır ona karşı.  
Saklamaz hiçbir şeyi. Gerçek gözlerinden okunur. İşte menfaat avcıları, kendilerine âşık ya da 
daha doğrusu bağımlı olan insanların gözlerinde görürler kendilerinin ne denli önemli olduklarını ve bunu fark ettikleri an artık zincirler ellerindedir, bilirler aşığının onsuz yapamayacağını. 
İnsanlar senin kendini kontrol edemediğini anladıkları zaman, seni kontrol ederler. İşte para 
yatırma olayı da tam bu cümlemi kanıtlayacak nitelikte bir örnek. Bağımlı kişiler insanlar 
tarafından kullanılmaya en müsait kişiliklerdir belki de. Size şöyle anlatayım. Bağımlı insanlar 
karşısındaki insanı kaybetmekten o kadar korkarlar ki o, bir şey istediği zaman ne pahasına 
olursa olsun komutanına itaat eden bir asker gibi her an söylediklerini yerine getirmeye hazır bir 
haldedirler. Yeter ki sonucunda sevdiği mutlu olsun, kendine daha çok bağlansın, hatta o kadar 
çok bağlansın ki onu bir daha hiç terk etmesin; çünkü bağımlı kişiler hayatlarını sevdiklerinin 
onları terk etme korkusuyla sürdürürler. 
 
 
Bağımlı bir kişiliğin en güzel anlatıldığı kitaplardan birisi de Stefan Zweig’in  ‘Bir Çöküşün 
Öyküsü’dür. Zweig, bu eşsiz eserinde iktidar sahibi ve ilgi odağı olmanın verdiği güçle hayatını 
geçiren Madame Prie’in ansızın gelen bir mektupla bu güçten mahrum kalmasının ve çok sevdiği 
Paris’ten sürülmesinin ardından geçirdiği süreci anlatıyor. Madame Prie, her geçen gün daha çok 
kayboluyor bu yeni hayatında. Her ne kadar direnmeye çalışsa da yapamıyor. Bağımlısı olduğu 
eski hayatının, şehrinin verdiği özlem ona çok ağır geliyor ve bir daha eski hayatına geri 
dönemeyeceğini anladığında ise bu kavrayış onu geri dönüşü olmayan bir uçuruma sürüklüyor. 
Bağımlı oldukları uğruna vazgeçiyor kendinden diğer tüm bağımlılar gibi. 
Madame Prie ve diğer bağımlıların kavrayamadığı, belki de kavramak istemedikleri bir şey var. 
Aslında mesele oldukça basit. Bir şiir ne güzel özetlemiş her şeyi: 
 “Bağlanmayacaksın bir şeye, öyle körü körüne. 
“O olmazsa yaşayamam.” demeyeceksin. 
Demeyeceksin işte. 
Yaşarsın çünkü.” 
Şimdi düşünme sırası sizde bağlı mısınız, yoksa bağımlı mı? Sizinki bir aşk mı, yoksa hastalık mı? 
 
 
KAYNAKÇA 
Stefan Zweig. Bir Çöküşün Öyküsü. İstanbul:  İş Bankası Kültür Yayınları, 2017 
Anonim. Bağlanmayacaksın. 
Irmak Özdemir 
 
                                             ALGIERS’TE BİR KAHVE 
 
  “Fransızcası, Brugnans olan 
tüysüz nektarin şeftalisinden nefret 
ediyordu söylediğine göre. İnsanlar 
nektarize oluyorlardı, tatlı ama 
incelikten yoksundular, yerinde 
gösterilen ama yüreklerinden 
gelmeyen duyguları vardı, 
tasarlanmışlardı, hazır giyim 
ürünüydüler, sezaryenle dünyaya 
gelmiş olup gerçekten doğmuş 
değillerdi.” (Aciman 47)   
  Nektarinler misali incelikten 
yoksun bir insan topluluğunun 
arasında, kalabalığın içinde sadece bir 
noktayken hayatlarımızı öylece 
sürdürmeye çalışıyoruz hepimiz. Karamsar bir bakış açısı değil, her günümüz birbirine benziyor. Her 
sabah aynı bardakta sert kahve, uykusuz gözlerle aynada kendini incelemek, yarım yamalak yapılmış 
bir kahvaltının ardından hızlıca diş fırçalamak ve sürekli bir yerlere yetişmeye çalışırken “Ben burada 
ne yapıyorum acaba?” diye zaman zaman sormak. İş yükünün içinde boğulurken bazen bunlara 
yetememek, kendini kötü hissetmek ya da o kargaşada sana verilen görevleri yetiştirmeye çalışırken 
yaşamın sadece bazı insanların gerçekten fark ettiği o asıl amacını unutmak. Doğal olmayan, 
tesadüflere ve hatalara asla açık olmayan mükemmel hayatlarımızı yaşarken bunu sorgulamak kaç 
tane insanın aklına gelir bilmiyorum. Sonuçta o kadar nektarinin arasında acaba kaç kişi “Durun 
lütfen, yanlış giden bir şeyler var. Hepimiz aynıyız, tatlı ama yapayız. Aynı elden üretildik. Yenmiş bir 
şeftalinin çekirdeğinden her birimiz istekle olmadık ki.” der? Aciman’ın Harvard Meydanı’ndaki ana 
karakterimiz tam da başarısız bir öğrencilik hayatı yaşarken bunları sorguluyordu işte, bunu kendi 
“evi” gibi gördüğü bir kafede yapıyordu. Kendi gibi bir yabancı bulmuştu Cambridge Meydanı’nda, 
yaşadığı yer farklı, ana dili farklı, kendi dili ana dilinden de farklı kendi bile bilmediği. Akıcı bir 
Fransızca ile konuşurken buluyorlardı kendilerini, kendi ana dilleri gibi geliyor alışamadıkları 
İngilizceden biraz kaçıyorlardı. Halbuki ikisi de onlara ait değildi. Nereye ait olduklarını bilmiyorlardı 
aslında, kendilerine göre Cambridge Meydanı’ndaki Kafe Algiers’e aitti bu iki Orta Doğulu. İçlerinden 
geldiği için de sürekli oradalardı, evlerindeydi Algiers’te sert birer kahve içerken bu ikili. Kargaşa 
içinde kaybolan insan sürüsünün bir parçası gibi tıpkı bu ikili, kim olduklarını bilmiyorlardı defalarca 
sorguladıkları hâlde.  
  Kendini bulmak için verilen çabaları okurken herkesin kendinden bir şey bulabileceğini 
düşünüyorum. Hepimiz aynı bahçeden çıkma nektarinler miyiz, yoksa değil miyiz? Aslında her bir 
insanoğlu kendine özgü ve farklıdır. Kalaş’ın bahsettiği onlarca ameliyat geçirip birer sarışın bebek 
olmuş, sadece televizyonda verilen saçma sapan programları takip eden onlarca insan var. Ama bu 
insanlar aynılaşmadan hepsinin özü birbirinden oldukça farklıydı. İnsanlar nedense aynı olmak için 
çok fazla çaba sarf ediyor. Büyük ihtimalle genel kanıya göre “mükemmel”e en yakın olmak için bu kadar çaba sarf ediyor ve acı çekiyor bu insanlar. Kabul edilen yargıların peşinden koşuyor herkes, 
genelin beğendiğine hücum ediyor, herkes beğendiyse kesin en güzeli ve en doğrusu genelin 
beğendiğini yapmaktır çünkü. Şunu anlayamıyoruz ki her birimiz olduğumuz insan olunca daha güzel 
bir ortamda yaşayabiliriz. Kafalarımız ve dış görünüşlerimiz aynı oldukça hayatın ne anlamı kalır ki? 
Çeşit lazım çeşit. Bunu anlayamıyoruz çünkü hepimizin kafasında yer etmiş bu mükemmellik algısına 
en yakın olan insanları yüceltip tepemize çıkarmakla meşgulüz. Tabii ki bu algıya en yakın hâle 
gelmek için müthiş çabalar sarf ediyoruz. Halbuki gerek yok. Belki de ana karakter bunu fark ettiği için 
sevdi Tunuslu taksi şoförü Kalaş’ı.      
  “Nektarin kendini bir meyve sanır. Doğal olmadığının farkında değildir.” diyor Kalaş. Bunu bir 
öğüt olarak söylemiyorum asla, sadece kendi dileklerim olarak söyleyebilirim ki umarım hepimizin 
kafasına bütün detaylarıyla kazınmış o kusursuz insan algısına ulaşmaya çalışmayı en azından biraz 
azaltabiliriz. Hepimizi çok yıpratıyor bu yol çünkü, biraz kendimizi ve başkalarını tanımaya çalışsak ve 
aynı fabrikadan çıkmış gibi davranmasak hepimiz için biraz daha iyi olmaz mı ki? 
 
Kaynakça  
Aciman, Andre. Harvard Meydanı. İstanbul: Yapı Kredi Yayınları, 2015.  
 
Burak Karaoğlu                                                                   
 
SESSİZLİK 
                                                                        
    Yönetenlere tepkilerini sessiz bir şekilde gösteren ezilmiş ve dışlanmış 
halklar tarafından geliştirilen bu ‘sessiz direniş’ aynı zamanda kitabımızın da 
başlığını da oluşturuyor. Yazar, geçmiş yıllarda meydana gelen birçok sessiz 
direniş hareketlerini anlatarak gelişen bu yeni stratejiyi tarihi bir perspektiften 
anlatıyor. Gelin görün ki, bu anlatılan olaylar yer yer insanı güldürüyor. Neden 
diye soracak olursanız; kendilerine karşı uygulanan yıldırma politikilarına karşı 
zekice davranıp, başarılı bir şekilde bu hamleleri bertaraf ediyorlar. 
     Dünyanın hemen hemen her yerinde gözlemleyebileceğimiz bir olgudur 
maalesef halkların ezilmişliği. Kendi dillerini konuşamayan veya kendi örf, 
gelenek ve göreneklerine göre hayatlarını idame ettiremeyen milyonlarca insan. 
Ve bunlara karşı oluşturulan haklı refleksler ortaya çıkıyor. Aynı zamanda, 
geliştirilen bu sessiz direniş modeli birçok insana ve millete geliştirecekleri milli 
modellerde de referans oluyor. Fikir özğürlüğünün yepyeni bir hali olarak 
karşımıza çıkan sessiz direniş hareketi modern anlamda bildiğimiz gibi ilk 
olarak Arap Baharı olarak adlandırılan ve Arap ülkelerinde meydana gelen 
olaylar silsilesinde kullanılmıştır. Fakat bana kalırsa, bu direniş hareketi 
maalesef yeteri kadar meyvesini verememiştir. Halklar, ‘sessiz’ bir şekilde 
hükümetlere ve otoritelere karşı tepkilerini göstermiş olsa da, talepleri tam 
anlamıyla yerine getirilmemiştir. Mısır’da gördüğümüz üzere maalesef  halk 
tarafından seçilmiş olan Cumhurbaşkanı, askeri darbe ile görevden alınmış ve 
nihayetinde idam edilmek üzere yargılanmıştır. Demokrasi, hak ve özgürlük için 
meydanlara inen halk ise görüldüğü üzere pek de başarılı olamamıştır. Bunun 
altında yatan sebep ise yıllardır birileri tarafından yönlendirilmeleridir. Fakat, 
sessiz direnişin ilk görüldüğü yer olan Filipinler’de bu durum Arap ülkerinde 
başarılı olduğundan çok daha başarılı ve verimli olmuştur. Filipinler’ de yaşanan 
sessiz direniş hareketi 1980’lerin ortasında meydana gelmiştir. Buradan yola 
çıkarak varabileceğimiz sonuç şu ki; demokrasiyi isteyen halkların öncelikle 
demokrasinin ne olduğunu anlamaları ve kavramaları gerektiğidir. Yıllardır 
Ortadoğu’da ki halklar demokrasiyi sadece modern ülkelerde var olan ve kendi 
ülkeleri içinde gerekli olduğunu düşündükleri bir algı olarak ele alıyorlar. Bunun 
dışında demokratik bir ortamın oluşması için gereken etmenler veya izlenmesi 
gereken yollar hususunda maalesef bir yol katedememişlerdir. Öncelikle bu insanların demokrasiyi kendi içlerinde özümsemeleri gerekmektedir. Bir 
manada, kendi evlerinde, kendi ailelerinde demokratik bir düzeni tesis etmeleri 
gerekmektedir. Maalesef, bu tarz eylemleri gerçekleştirmeyip de kendi ülkeleri 
için demokrasi istemeleri pek de sağlıklı değildir. Ve bu isteklerini belirtmek 
için geliştirilen argümanlar da aynı şekilde zayıf kalıyor. Sonuç itibariyle, 
zamanında modern(!) ve gelişmiş(!) toplumlarda sessiz direniş ile elde edilen 
kazanımlar, bu ülkelere nazaran fikri açıdan daha geri kalmış ülkelerde yeteri 
kadar işlevsel ve başarılı olamıyor. Fakat, protesto tarzı olarak benimsenen 
sessiz direniş modeli özellikle yıllar boyu bombalarla, silahlarla ve intihar 
saldırılarıyla birlikte adı geçen Ortadoğu halkları için büyük bir kazanımdır aynı 
zamanda. Ortadoğu’daki insanların şiddetsizliğe duydukları özlemi de ortaya 
çıkarmıştır. Bana kalırsa, bu özlemden doğan bu hareket her ne kadar siyasi 
anlamda büyük bir kazanım sunamasa da sosyolojik ve psikolojik olarak 
Ortadoğu’da yaşayan halklar için çok ama çok büyük bir kazanımdır. 
    Sonuç itibariyle, neticeye bakmaksızın, sessiz direniş şeklinin benimsenmesi 
bütün bir insanlık için önemli bir olaydır. İnsan canı üzerinden hesaplar yapan 
birtakım odaklara rağmen uygulanan bu model sayesinde umarım ki ilerleyen 
zamanlarda çok daha büyük kazanımlar elde edebiliriz. Yine ümidim odur ki, 
halkların meydana getirmiş oldukları sessiz direnişe idareciler ve güç odakları 
sessiz ve tepkisiz kalmazlar. 
Damla Anık 
Hayat Tecrübesi 
Hayatımızda sürekli iyi veya kötü bir şeyler yaşarız ve insanlar genellikle ona “tecrübe” adını 
verirler. Eğer hayatımızda bir şeyin sonucu iyiyse mükemmel, kötüyse tecrübe olarak kalır. Bu 
tecrübeleri hayatımıza nasıl kattığımız da tamamen bizimle alakalıdır. Her insanın hayatı 
tecrübelerle doludur. Bu tecrübeleri edinmeye çok küçük yaştan başlarlar. Sizce hayatınızda şu 
anki yaşınıza kadar kaç tane tecrübe edinmişssinizdir. Bir düşünseniz, belki de yüzlerce vardır. 
Eğer fark ettiyseniz tecrübeyi edinmek fiili ile kullanıyoruz ya  da kazanmak. Çünkü çoğu insan 
sonucu iyi de olsa kötü de olsa tecrübeyi bir başarı olarak görür. Eğer sonuç kötüyse ondan ders 
alıp bir daha yapmazlar ama sonuç iyiyse zaten mükemmeli yaşamaya hazırdırlar. 
Mesela çok zenginsiniz ama asıl zenginliğiniz çok paranız olması değil bu parayı nasıl muhafaza 
ettiğinizdir. Çünkü ileride çok paranız kalmayabilir ama zamanında iyi bir yatırım yaparsınız, 
ileride paranız olmasa bile o paranın ekmeğini yiyebilirsiniz. Ya da düşünelim ki çok sosyal bir 
insansınız ve etrafınızda sürekli çeşit çeşit insan var. Ama her insanda olduğu gibi sadece sayılı 
“dostum” diyebileceğiniz insan var ve biliyorsunuz ki dostluklar tevazu ve özenle kurulmuş 
olmalıdır. Çünkü bazen bir dost bir aile olur. Gün gelir bu dostum dediğiniz insanlar sizi 
sırtınızdan vurduğunda(burada genelleme yapmıyorum sadece örnek veriyorum) bu bile 
hayatınızda edindiğiniz bir tecrübeye dönüşür. Yani siz bunun sonucunda kimseye çok 
güvenmemeye başlıyorsunuz hatta bazılarınızda kendinden başka kimseyi sevememe 
duygusuna bile dönüşebiliyor. Eğer ki günün birinden bu yapılan ihaneti ya da siz  nasıl 
adlandırırsanız unuttuğunuzda, hazmettiğinizde, işte o zaman güçlü bir insan olursunuz. Çünkü 
İbrahim Çoşkun Akyüz demiş ki “Bizi güçlü yapan yediklerimiz değil hazmettiklerimizdir.”(1). 
Çünkü biz insanoğlu tecrübelerle besleniriz. Onlarla büyür,onlarla mutlu olur, onlarla acımızı 
paylaşırız. En basit örnek olarak ölümü vermek istiyorum. Eğer bir insan ölüm acısını tecrübe 
edinmişse dünyaya daha farklı bir gözle bakar. İnsanları daha az kırmaya, daha az çalışıp, daha 
çok gezmeye başlar. Çünkü o duygunun tecrübesiyle bilir ki, kendisi de bir gün ölecektir. Ya da 
başka bir örnek vermek istiyorum. Diyelim ki çok okuyorsunuz ama kafanızda hiçbir şeyin 
kalmadığını hissediyorsunuz. Tam işte bu durumda İbrahim Çoşkun Akyüz demiş ki “Bizi bilgili 
yapan okuduklarımız değil kafamıza yerleştirdiklerimizdir.”(1). Yani isterseniz hayatınız boyunca 
yüzlerce kitap okuyun ama eğer o kitapları kafanızda bir yere oturtamıyorsanız hiçbir işe 
yaramaz. Hadi oturttunuz diyelim. Ama ona göre davranamıyorsunuz. İşte o zaman da 
okuduklarınızın hiçbir anlamı kalmaz çünkü bizi erdemli kılan söylemlerimiz değil 
eylemlerimizdir. Eylemler bir insanın hayatında kendini ispatlayabileceği tek şeydir. Bir sürü 
sözler verebilirsiniz ama insanlar sadece eylemlerinize bakar. Onun için bizi bilgi ve başarıya 
ulaştıran eylemlerimizdir. 
Edindiğiniz tecrübeler karşısında değişmlere açık olun ve asla değerlerinizi kaybetmeyin. 
Kazandığınız şey iyi ya da kötü mutlaka  size veya yaşantınıza bir şeyler katacaktır. Bunun 
değerlerinizi bozmasına izin vermeyin. Gerçek ve tek doğru iletişim kişinin kendisiyle kurduğu iletişimdir. İletişim, kendini doğru ifade etmek demektir ve biz kendimizi tecrübelerimiz 
doğrusunda ifade ederiz. Ama unutmayın ki herkes aynı tecrübeyi yaşamaz. Siz nasıl yaşadığınız 
kötü bir şeyin düşmanınızın başına gelmesini istemiyorsanız, onun o şeyi yaşadığındaki edindiği 
tecrübe sizinkinden farklı olacaktır. Onun için çoğu zaman bizim yaşadıklarımızla karşı tarafın 
yaşadığı arasında dağlar kadar fark vardır. Bana göre herkes yaşayıp kendi tecrübesini 
edinmelidir. Herkesin hayatınızda güzel ya da iyi tecrübeler edinmesi dileğiyle. 
ANI YAŞAMANIN GÜZELLİĞİ ÜZERİNE 
Her sabah gözümü açtığımda yeni bir güne uyandığımı bilirim. Yeni bir gün, dünün pişmalığı ya 
da yarın yaşamanın umudu değildir benim için. Yeni bir gün “yeni” ve yaşanılmaya değerdir, o kadar. Bu 
yenilik meselesini bu kadar basite indirgediğime bakmayın, hayatımı yaşanılası yapan ve içimdeki 
mutluluğun belki de tek sebebidir bu küçük yeni anlar.  
Düşünüyorum da yaşadığım, nefes aldığım her dakika hayatımın en olgun zamanı, her yeni güne 
bir öncekinden daha iyi tanıyarak başlıyorum kendimi. Ne olduğumu, kim olduğumu bilerek her anı 
doyasıya yaşayarak... İşte bu yüzden dünki pişmalıklarımı dünde bırakıyorum. Hepsi benim için ders, ne 
olursa olsun bugün burda olmamın sebebi onlar. Gözümü açacağım her sabah için, bir sürü nedenim 
vardır ya da bir gün ulaşmayı hedeflediğim bir amacım. Belki bugün aşık olurum, yarın mezun olurum... 
Her günüm tadılması gereken bir heyecan, yaşanılacak yeni bir macera olur çıkar karşıma. Ama hiç bir 
zaman planım yok, hayat sahnesinde doğaçlama bir oyunun içerisindeyim çoğu zaman. Bulunacağım 
mekanlar, tanışacağım insanlar hatta tadacağım yeni yemeklerin bile bir hesabı kitabı yok. O an ne 
istersem o oluyor, saatlere takvimlere bağlı kalmadan yaşamanın tek sırrı bu sanırım. Kendimi kısıtlamayı 
sevmiyorum belki de. Kimilerine göre anda kalmanın sınırlarını zorluyor olabilirim ama özgürlük bu işin 
fıtratında var. Yaşadım diyebilmek için, dün yapamadıklarınızın sonradan baş ağrıtmaması için... İşte bu 
yüzden benim güne söylediklerim dünle bugünün harmanlanmış hali bir yerde. Dünki Irmak olmadığımı 
bilerek uyandığım her sabah için bugünün gizemini çözmeye hazır hale gelirim. Bu da dolu dolu 
yaşadığım her an için şükretmemin en basit yolu. Geçmişin ayağımda bir pranga olmasına izin 
vermediğim gibi, geleceğin de beni kısıtlama hakkı olduğunu düşünmüyorum. Bugün yaptıklarımın 
hesabının yarın sorulacağına inananlardan değilim. Kendi iradem, aklımla verdiğim her kararın beni 
ileriye taşıdığına eminim zaten, bunu üstüne bir de “neden bugün bunu yapmadım? Yarın daha rahat 
ederdim.” diye tasalanmanın manası yok benim için. Bugün yapmadıklarımla bile mutlu olduysam yarın 
da mutlu olmanın bir yolunu bulurum elbet. Bunu bugünden düşünüp saçları erken ağartmanın bir anlamı yok. Gamsız olmak değil benimki. Hayal kırıklıklarına, keşkelere izin vermeyen bir hayatın 
portresini çizmeye çalışıyorum o kadar. İnsan bir kez dünyaya gelir diye herkes içini dolduramadığı 
cümleler türetmesini iyi biliyor. İş uygulamaya geldiğinde oluşturulan teoriler, teori olarak sonsuza kadar 
varlığını sürdürmek üzere rafa kalkıyor. Ben teoriye teori demem pratiğe geçmedikten sonra. Madem 
yaşanılacak tek bir hayatımız var hatta ne zaman sona ereceğini bile bilmediğimiz bir hayat, o zaman 
planla programla uğraşacak vakit yok demektir. Düşünmeden, başıma ne geliyorsa, bu dalgalar beni 
hangi limana sürüklüyorsa oraya doğru yol almaya hazırım ben.  
Her gün olduğu gibi, yarın da güneş benim için yeniden doğacak. Yeni bir sayfa, yeni bir macera... 
Başıma neler gelecek hiç bir fikrim yok. Kafam da bir fikir oluşturmak için yaşamıyorum zaten. Yarın ne 
olacağını düşünerek kafamı yastığa koymayacağım, en azından bunu iyi biliyorum. Günün sonunda derin 
bir iç çekerek, yüzümde ufak bir gülümsemeyle bir sonra ki günü bekliyor olacağım. Bütün arayışım 
yaşadım diyebilmenin en doğru yolunu bulmak için. Kaç nefes kaldığını bilmeden ama aldığım her 
nefesin hakkını vererek yaşayacağım. Bugüne söyleyebileceğim tek ve en değerli şey bu.  
 
Irmak Kocabay 
KAYNAKÇA 
 
Mungan, Murathan. Güne Söylediklerim. Metis Yayıncılık, 2015. Baskı. 
Taviz Vermek Rahatlatır 
Gençlere verilen nasihatları alt alta yazarsak en çok tekrar edilenler şunlar olacaktır; 
“Asla ödün verme, sakın bu konuda taviz verme, asla vazgeçme, eğilme, bükülme...”. Bu 
tavsiyeler çoğunlukla hayatının her aşamasında bir şeylerden taviz vermekte hiçbir sakınca 
görmeyen yaşlı insanlardan gelir. Kendi hayatlarında yapamadıklarını gençlerin yapmasını 
istemek, yaşlı insanların en çok sevdikleri konular arasında yer alır. Bir de yaşlı gevezeliğini 
ekleyecek olursak ödün vermek konusundaki tavsiyelerin ardı arkası kesilmez. 
  Ben tavizkâr olmanın bu kadar kötü bir şeymiş gibi yansıtılmasından rahatsız 
oluyorum. Henüz bitirdiğim bir kitap, bu konudaki düşüncelerimin pekişmesine neden oldu. 
Bu kitap, Hüseyin Nihal Atsız’ın Ruh Adam isimli eseri. Türkiye’de Nihal Atsız ismi telaffuz 
edilince genellikle refleks olarak birçok ön yargı belirir insanların kafasında. Tüm 
samimiyetimle söylüyorum ki bu ön yargıyı yıkın ve Ruh Adam’ı okuyun. İddia ediyorum 
Türkçe yazılmış en başarılı eserlerden birisi. Kitap, kendi prensiplerinden ödün vermeyen bir 
askerin, komutanlarıyla fikir uyuşmazlığına düşüşünü müteakip ordudan atılmasını ve 
içerisine girdiği ruhsal bunalımı anlatıyor. Kitabın büyük kısmı monologlardan oluşuyor. Zaten 
diyaloglar da çoğunlukla kahramanın (Selim Pusat) halüsinasyonlarında yarattığı kişilerle 
konuşmasından ibaret. Bu bağlamda kitabın tamamı monolog diyebiliriz. Ruh Adam’da 
kahramanın psikolojisi adım adım bozuluyor ve eser sizi kahramanla birlikte büyük bir 
karamsarlığa sokuyor. Peki bu kitabın benim “taviz vermek” konusundaki fikirlerimle ne ilgisi 
var? 
   Aslında Selim Pusat’ın kendisini çıldırtacak derecede karamsar olmasının nedenini, 
hemen hiçbir konuda taviz vermemesidir. Kendisi mahkemeye çıkar, sözlerinden geri adım 
atması halinde affedileceği söylenir ama o asla taviz vermez, bu durum özel hayatında da 
böyledir. Sonuç olarak sürekli bir mağlubiyet ve kaybediş hali Selim Pusat’ı bekler. Peki biz 
hayatta böyle mi olmalıyız? Asla taviz vermemek bizi mutsuzluğa götürmez mi? Bence 
mutsuzluğun en büyük sebeplerinden birisi taviz vermeme inadı. Gerektiği yerlerde kendi 
prensiplerimizden vazgeçmek, bulunduğumuz ortama uyum sağlamak zorundayız aksi halde 
türlü türlü fikrin olduğu bu dünyaya uyum sağlamakta zorlanacağız. Hal böyle olunca, sakın 
taviz verme nasihatları ne kadar mantıklı? Ödün veriyor olmanın bir ahlaksızlık gibi 
algılanmaması gerekiyor. Zaten yer yüzünde prensiplerinden ödün vermeyen çok az insan 
kaldı, insanlar sadece bu gerçeği kabul etmiyorlar. Hayatımızı kimin ne zaman koyduğu belli 
olmayan prensipler için dar bir kalıba sokmanın, ruhumuzu kasmanın ne anlamı var ki?  
  Bu söylediklerimin biraz yanlış anlaşılmaya müsait olduğunun farkındayım. Taviz 
vermemek konusundaki ısrarcılığı eleştirirken kayıtsız şartsız taviz vermeye güzelleme 
yapıyor gibi görünmek istemem. Bazı konular vardır ki asla taviz verilmez. Yazının bu kısmına 
kadar fikirlerine pek katılmadığım Nihal Atsız’ın “Şerefin tavizi olmaz.” sözüne samimiyetle 
katıldığımı söylemem gerekiyor.1 Bir insanın kesinlikle ödün vermemesi gereken bir şey varsa 
o da şerefidir. Şeref, etik değerleri de içerisinde kapsayan, kişinin öz saygı duymasını ve 
dolayısıyla hayata tutunmasını sağlayan olgular bütünüdür. Ruh Adam’da Selim Pusat’ın 
halüsinasyonlarında en çok beliren arkadaşının isminin Şeref olması ve kahramanın 
karısından, çocuğundan bile vazgeçebilmesine rağmen Şeref’ten asla vazgeçmemesi, yazarın 
(ve benim) şeref, haysiyet gibi konulardaki fikirlerimizi yansıtıyor.   Sonuç olarak, insan, prensip sahibi olacağım diye kendi ruhunu kasmamalı. Bu uzun 
vadede bizi mutsuzluğa ve başarısızlığa götürür. Bunu yaparken de “döneklik” sınırına dikkat 
etmeliyiz. Yani, kendimizi prensiplerin boğuculuğundan azade kılarken dönek sıfatı yememek 
için her ikisi arasındaki dengeyi iyi yakalamalıyız. Türkiye, uçlarda yaşamayı seven insanların 
ülkesidir ancak taviz vermek ve vermemek konusunda kesinlikle uç olmamalı, dengeli 
davranmalıyız. 
Kaynaklar 
1.  Atsız, Nihal. “Düşmana Taviz Verilmez”, Ötüken, Aralık, 1965. 
2.  Atsız, Nihal. “Ruh Adam”. İstanbul: Ötüken Neşriyat: 2012. 
MAKİNEDE  BİR  ÇARK 
  “Gerçekten özgür müyüz?” sorusu insanoğlunun beynini belki de ilk 
evrimleştiğinden beri kurcalayan en özel sorulardan biridir. Soru aslında açık 
görünüyor ancak düşünmeye başlayınca içinden çıkılmaz bir hal alabiliyor. 
Adam Fawer’in 2005 yılında yayınlanan Olasılıksız adlı kitabı atalarımızı adeta 
yüz kızartıcı suç işlemişlercesine utandıracak cinsten… Soru o kadar akıcı bir 
şekilde işlenmiş ki; kitaba ilk başta klişe gözüyle bakan ben bile elimden 
düşürmeden bir çırpıda okuyuverdim. Kaleme alanın Fawer olması elbette 
kendisiyle beraber muazzam bir kurguyu da getiriyor, hatta o kadar iyi bir 
kurgusu var ki mucizelere asla inanmayan insanları adeta fizik kurallarıyla ikna 
ediyor. 
   Kitapta epilepsi tanısı konulan başkahramanın muazzam olasılık hesaplarıyla 
geleceği okuması konu edinilmiş ve tabii ki buna bağlı olarak gerçekleşen 
olaylar. Kitap yediden yetmişe herkeste farklı bir etki bırakabilir ve herkes 
kitapta aradığını bulabilir. Aksiyon mu istiyorsunuz? Olasılıksız’ı okuyun! Felsefe 
mi istiyorsunuz? Olasılıksız sizin kutsal kâseniz. Yoksa siz bilim sevenlerden 
misiniz? Çekinmeyin, başına elma düşen Newton kadar mutlu olacaksınız! Ve 
daha ne isterseniz isteyin. Kim ne arar ne bulur bilinmez ama kimse “beyni” boş 
dönmez bu kitaptan, orası kesin. 
   Caine’in(başkahramanımız) tabağındaki ketçap lekesi kitabı okurken insanın 
gözünde o kadar gerçekçi canlanıyor ki, bir an ben de olayın devamındaki gibi 
camdan içeri araba dalacak gibi hissettim. Fawer’in başyapıtında satırlardan 
adrenalin ‘fışkırtan’  daha onlarca kısım vardı ancak benim ilgimi bunlardan 
daha fazla(şaşırtıcı bir biçimde) çeken şey sadece üç sayfada, basit bir yazı tura 
örneğiyle beynimde determinizmin derinlere doğru filizlenmesini sağlamasıydı! 
O bölümü on sekizinci yüzyılın efsanevi bilim insanı Laplace’ın sözleriyle 
bitirmişti Fawer: 
    Bir an için doğanın tüm güçlerinin ve bunu oluşturan tüm varlıkların 
konumlarını anlayabilen bir canlı olduğunu düşünürsek - ve bunun bu verileri 
inceleyebileceğini de düşünürsek- aynı anda evrendeki en büyük varlıkları ve en 
küçük atomları da hesaba katarak bir hesap yaparsa, hiçbir şey belirsiz değildir 
ve gelecek de, aynen geçmiş gibi, gözlerinin önündedir.      
   Yıllar önce anneannem bana “İnsanoğlu rüzgârda bir parça yaprak gibidir. ” 
dediğinde, o minnacık düşünce dünyamla bile reddetmiştim. Özgür olmadığımız 
demekti bu, değil mi?  Ve şimdi Adam Fawer,  Olasılıksız  adlı kitabında tam da 
anneannemin söylediğini okuyucusunun beynine vuruyor!  
  Eminim kitabı daha çok felsefi veya bilimsel niyetle okuyan herkes(aslında 
kitabın felsefi tarafının polisiye olduğu için okuyan kişilerin de ilgisini çekeceği 
düşünülürse gerçek anlamda herkes) okurken veya okuduktan sonra internette 
arama motorlarını ısıtmıştır. Nitekim ben de yaptım ve “Laplace’ın Şeytanı” diye 
anılan bir teoriyle karşılaştım. Bir tanıtım yazısı gibi sıkıcı olmadan kısaca 
özetlemek gerekirse; Laplace az önceki sözlerinde de bahsettiği ‘canlı’ yı Şeytan 
–ondan yıllar sonra bazıları konuyu dini tartışmalara çekse de- olarak 
tanımlamış ve evreni bir makineye benzetmiş.  
  “Evrenin şu anki hali geçmişinin sonucu geleceğinin ise nedenidir ” diyor 
Laplace. 
 
  Kitapta zaman zaman kullanılan matematiksel ifadeler ve hatta grafikler o 
sayfaların tozunu kaldırırken insanı sanki bir Fermatmış* gibi hissettiriyor. 
Fawer, sadece mezar taşının üzerine bile konulsa yeterli olacak eserinde 
Laplace’ın görüşünü o kadar inandırıcı ve ikna edici bir dille savunmuş ki, 1927 
de açıklanan ve  ‘Determinizmin çöküşü’ olarak görülen Belirsizlik ilkesinden seksen küsur yıl sonra, belirsizlik ilkesinin bile nedenselliğe tâbi olduğunu konu 
alan konferanslar verilmesine şaşırmamalı. İşte ben buna başarı derim!  
   Belki bazılarımıza rüzgârda uçan bir yaprak veya makinede bir çark olmak 
kabul edilemez gelebilir ama bence bahsedilen yapraktan daha dengesiz ve 
bazen de o çarktan daha monoton bir hayat süren insanoğlu için kabul edilemez 
diye bir kavram olmamalı, özellikle de Olasılıksız gibi ufuk açıcı eserler bizimle 
aynı evrende birer çark iken! 
*Fermat, olasılık teorisinin kurucusudur. 
 
 
Abdurrezzak EFE 
                                                                                                                      21301883 
    
 
Ali Suvarioğulları 
KENDİNİ BULMAK 
  İnsanın  dünyaya  geliş  amacının  ne  olduğunu  düşünüyorsunuz?  Gezmek, 
görmek, öğrenmek için mi buradayız? İbadet için mi buradayız? Yoksa belirli bir 
amaca hizmet etmeden, yalnızca olmak için mi varız? Aslında birçok cevabı var bu 
sorunun;  kişinin  yetiştiği  çevreye,  yaşayış  tarzına  ya  da  düşünce  yapısına  göre 
değişen. Bana göreyse dünyaya önce kendimizi tanımak, sonra toplumu güzel hâle 
getirmek  için  geldik,  yani  bir  süre  önce  bunu  düşünüyordum.  Demek  istediğim; 
evrenin  mükemmelliği,  insan  vücudunun  ölçülü  güzelliği  ve  daha  akıl  sır 
erdiremediğimiz birçok özellik yaşadığımız yeri mükemmel yapıyor. Biz de buraya 
kendimizi  keşfetmek,  bu  sayede  başta  kendimize  ve  sonra  da  topluma  fayda 
sağlayarak evrene layık birer birey olmak için geldik. Uzun süre böyle düşündüm 
aslında, fakat sonra düşüncelerim değişti. Çünkü kafamda oluşan bir soru vardı: 
İnsan kendini bulduğundan ne kadar emin olabilir? İşte bana bunu düşündüren ilk kişi 
Paulo Coelho idi, Aldatmak’ı okuduğumdan beri yaradılış amacımıza dair sorularıma 
asla mükemmel bir cevap bulamıyorum. 
  Aslında  önceden  çok  rahat  söyleyebiliyordum  amacımızı,  yukarıda  da 
söylediğim  gibi.  Düşünceme  göre;  her  insan  önce  kendiyle  barışacak,  kendini 
keşfedecek, mutluluğa erecek ve sonra bu mutluluğu topluma ve dünyaya faydalı 
olmakta kullanacaktı. Fakat bir yakın arkadaşımın başından geçenler ve bu kitabı 
okumamla beraber, bildiğim bir gerçeğin daha çok farkına vardım: aslında kendini 
bulduğunu sandığında da tam olarak bulamamış olabiliyor insan. Bu düşüncemi, o 
arkadaşımdan kısaca bahsederek açıklamak istiyorum. Bir cumartesi sabahına, onun 
evden kaçma haberiyle uyandık hepimiz. Ailesi, arkadaşları, hep beraber her yerde onu aradık. Yaklaşık bir hafta sonra, ailesini ve bizleri arayıp iyi olduğunu, bize sık sık 
fotoğraf  göndereceğini  söyledi.  Bir  yıl  boyunca  hepimizin  telefonlarında  dünyayı 
gezerken  fotoğrafları  birikti.  Mutlu  olduğunu  ve  sonunda  hayattaki  amacını 
gerçekleştirdiğini düşünüyorduk. Fakat bir yılın sonunda geri döndüğünde, bunun 
kendi  olmadığını,  içinde  bir  yerlerde  daha  fazlası  olduğunu  söyledi.  Şu  an  yurt 
dışında pilotluk eğitimi alıyor. İşte Coelho’nun başkarakter üzerinden anlattığı, benim 
de  gerçekten  yakınımda  olan  birinden  gözlemlediğim,  insanın  kararsızlığı  kafamı 
karıştıran. Her şeye sahip olan ama kendini henüz keşfedememiş bir insan, ne kadar 
uğraşırsa  uğraşsın  derinlerde  keşfettiği  kendinden  memnun  olmayabilir.  Belki 
potansiyeli daha fazlayken bundan daha azıyla yetinir ve değil topluma kendine bile 
faydası  olmaz.  Hâl  böyle  olunca,  en  baştan  beri  savunduğum  “dünyaya  önce 
kendimizi  bulmaya,  sonra  ona  layık  olmaya  geldik”  tezi  çürüyor.  Çünkü  hepimiz 
insanız ve dışarıdan ne kadar doymuş görünürsek görünelim, tatmin olmayan ruhlara 
sahibiz.  Kendimizi  bulmak  için  girdiğimiz  yoldan  asla  çıkamayabiliriz,  hep  daha 
fazlasını isteyip asla doymayabiliriz. Yahut bulduğumuz ilk yola kapılıp diğer yollara 
geri dönmek ve bakmak ihtiyacı duymayız ve yanlış bir yöne doğru sürüklenip gideriz. 
Kısacası  aslında  kendini  aramak  için  çok uzun  bir  yolu  aşmalı insan  ve  sonunu 
bulduğunu zannederken çıkmaz sokağa girebilir.  
  Özetlemem  gerekirse,  bana  bir  süre  önce  neden  dünyada  olduğumuzu 
sorsaydınız vereceğim cevapla, bugünkü çok farklı. Bugün sorsanız susarım mesela, 
çünkü önceden verdiğim cevabın biraz hayali olduğunu fark ettim. O cevabı verirken 
insani özellikleri tam olarak düşünmemişim, normal bir olayı düşünmemiz bile çok 
detaylı  bir  süreçken,  kendimizi  keşfetmemizi  hafife  almışım.  Aldatmak  kitabından 
başka kim ne anlar bilmiyorum, ama benim gözümü açtığı için, bende önemli bir yeri 
olduğunu söyleyebilirim. Varlığa olan düşüncelerimi sorgulamamı sağladı ve bana insanın  kendini  bulmakta  geç  kalmaması,  yanılmaması  ve  bu  uğurda  her  yolu 
denemesi gerektiğini öğretti. Bu süreç belki sonuçlanır, belki sonuçlanmaz, belki de 
yanlış sonuçlanır. Bu süreç belki de insanın dünyaya gelmesindeki amaçla alakalı 
değil, ama yine de kendini keşfetmek için uğraşan insan, bunun bir başarı olduğunun 
farkında olmalı ve bu uğraşından vazgeçmemelidir. 
 
 
 
 
 
 
 
 
 
 
 
 
 
 
 Kaynakça 
Coelho, Paulo. Aldatmak. İstanbul: Can Yayınları, 2014. Roman. 
 
Duygu Şekerci 
21501169 
         İnsanların Tanrısı 
Aamir Khan  her filminde olduğu gibi PK (Peekay) filminde de çok güzel bir noktaya 
değinmiş, insanların Din ve Tanrı algısı. İnsanların dine körü körüne inanması,  dinle 
kandırılması ve farklı dinlerden olan insanların birbirlerine olan tutumları gibi aslında tüm 
dünyada geçerli olan sorunları nüfusu çok fazla olan Hindistan’daki din karmaşası üzerinden  
anlatmış. Yerdeki Yıldızlar , Üç Aptal , Fana filmlerinde olduğu gibi bu konuyu da çok güzel 
ve mizahi  bir üslupla eleştirmiş. 
Aamir Khan bu filmde karşımıza uzaydan dünyayı keşfetmek için gelen bir yabancı rolünde 
çıkıyor. Gelir gelmez başına gelen şey hırsızlık. Geri dönmek için kullanacağı kumandayı 
çaldıran Khan  cihazın peşine düşüyor. Ama bir sorun var dilimizi bilmiyor. Bu yüzden 
karşılaştığı sorunlar bence filmin en eğlenceli sahneleriydi. Müzikal gibi olan bu sahneler 
uzun Hint müziklerine rağmen hiç sıkmadı. Neyse dilimizi öğrendikten sonra cihazı aramaya 
başlıyor. Cihazı ararken “Tanrı bilir, tanrıya sor, tanrı yardımcın olsun.” gibi cevaplarla 
karşılaşması üzerine tanrıya ulaşmaya çalışıyor, her yerde karış karış tanrıyı arıyor ama 
kendini büyük bir karmaşanın içerisinde buluyor çünkü Hindistan dinle ilgili çok fazla 
düşünceyi içinde barındıran bir ülke. Buna çözüm olarak tüm tanrılardan yardım istemeye 
başlıyor. Bu süreçte insanların tanrıya olan inançları ve ibadet şekillerini çocuksu ama aynı 
zamanda zekice sorularla; garip, bizim de yaşadığımız ama hiç fark edemediğimiz ayrıntılarla 
sorguluyor. 
Bu ayrıntılar herkes gibi benim de gözden kaçırdığım şeyleri gösteriyor. Günümüzde 
dünyadaki birçok insan açlıkla boğuşurken, insanlar ibadet adı altında ya da adak olarak 
etrafa para saçıyor. İnanışlar ne kadar farklı olsa da insanlık her yerde aynı olmasına rağmen 
insanlar yoksullara yardım etmek yerine körü körüne bağlandıkları bu tüccar dindarlara para 
yediriyorlar. Bu sözde dindarlar insanların inançlarını kullanarak paraya para demiyorlar. Ne 
büyük bir ironi değil mi?  
Filmde PK da bu sahte adamlardan birine inanan onun dediği hiçbir şeyi sorgulamayan bir 
adamın kızıyla tanrıya ulaşmaya çalışırken karşılaşıyor. Jaggu aşık olduğu Pakistanlı genç 
tarafından düğün günü terk edildiğini sanan  ama sadece algılarına yenik düşen bir kız. Her 
ne kadar insanları dinine göre yargılayan bir insan olmasa da yetiştiği çevrenin verdiği algı 
onu böyle bir düşünceye itiyor çünkü bu genç bir Müslüman ve Jaggu ‘nun ailesinin katı bir 
şekilde bağlı olduğu topluluk  ve hatta sözde dindarımız buna karşı. Bu da farklı bir nokta, 
hatta en önemli nokta. İnsanlar kendi inanışlarından değilse karşısındaki kişinin de insan 
olduğunu unutacak hale gelebiliyor. Eğer biri inanışına ters bir şey söylese onu öldürecek 
insanlarla dolu etrafımız. Örneğin bazı Müslümanlar sırf karşısındakinin giyimi kendi inancına  
ters diye ona istediğini söyleyebilme hakkına sahip olduğunu sanıyor, karşısındakini  
düşüncesine saygı bile duymuyor. Hatta bazıları olay bile çıkarabiliyor. PK da zaten bu 
yüzden bu adı almadı mı zaten? PK’nın  sorduğu sorular ,insanların inançlarına uymadığı için 
deli anlamına gelen bu adı alıyor.  
İşte bu inançsal karmaşanın içinde kaybolmuş PK ile bu toplumda kaybolmuş Jaggu bu 
durumdan memnun olmayan iki insan. PK kumandanın Jaggu’nun babasının bağlı olduğu 
adamda olduğunu görüyor ama kumandayı ondan alamıyor. Jaggu’nun bir telefon görüşmesi sonucu olayı çözüyor. Bundan sonra da Jaggu ile birlik olup bu adama karşı “yanlış numara” 
adı altında savaş açıyor ve iddiasını yalanlamaya çalışıyor. Bir televizyon programında sona 
eren bu savaş PK ‘nın galibiyetiyle sonuçlanıyor. “İki tanrı var: Biri hepimizi yaratan, diğeri 
insanların yarattığı.”Bence bu cümle tüm filmi özetliyor. 
Bu  kadar geniş bir perspektife sahip bir film ancak böyle yansız ve tarafsız bir şekilde 
anlatılabilirdi. Aamir Khan bunu hiç kimsenin inancına hakaret etmeden başarmış ve yine 
tam on ikiden vurmuş çünkü bir film anca bu kadar mizahi ve düşündürücü olabilir ve anca bu 
kadar aşkı, dini ve sosyal hayatı ölçülü bir biçimde anlatabilir. 
DUYGULARISINIRLANDIRMAK
Duygularvehissettiklerimiz…Nedirduygularımızındoğrutanımı?Bazen kıvranıp acılariçinde
delirirken,bazendebudünyadan alıpgötürenohaz.Sadecebirkaçkelimeileanlatılabilecekve
sonsuzakadarmucizeviliğiniyitirecek,öylesinesıradanherhangibirşeygibi.Amabudoğrudeğil,
olamaz,olmamalıçünkü eğertanımlarsamduygularıbirkaçkelimeiçerisine,duygularınsonsuz
kapsamınıgölgeleyipsınırlandırmazmıyım?Nekalıryüceliğindengeriye?
Olağanüstü Bir Geceyi okurken ana karakterleneredeyse aynı şeyleri yaşadığımıdüşündüm.
Hayatımboyuncaherzamanduygularımı içdünyamabastırdım.Çünküduygularımkontrol
edemeyeceğimkadarkarmaşıkvedüzensiz. Vedekontroledemediğim içinduygularınbenizayıf
kılacağınıdüşündüm.Duygularımıkontrol edemedikten sonrakendiminasılkontrol edebilirdim?
Duygularımınasılkontroledebileceğimidüşündümuzunbirzaman.Psikanaliz,psikoloji,kişisel
gelişim,felsefekitaplarınıolabildiğinceokumayaçalıştım. Bubüyüksorunu çözmeliydimkiher
durumaveherkesekarşıdahagüçlüolabileyim.Öyledeyaptımzaten,doğru tarifibulmuştum. Bunu
karanlıktankorkmakgibidüşündüm.Neden karanlıktan korkarız?Çünkükaranlığınardındakini
bilmediğimizden,onaistediğimiz kılıfıuydurabiliriz;
canavarlar,zombiler,vampirler,çirkinverahatsız
edici şeyler. Ancakışığı açtığımızdatümo
rahatsızlıktan kurtulabiliriz.İştebu…Basitvesıradan
amaetkilibirçözüm. Bendetümışıklarıaçıp,tüm
rahatsızduygularımdankurtulacaktım. Işığı açmanın
yoludaduygularımıtanımlamak,sonrakorkacakve
maneviolarakzayıflatacakherhangibirdurum
olamayacak,geleceği,insanlarıdahakeskingözlerle,
duygularımı katmadankararlarverebilecektim.
Işıkları açtım,sonrabüyükbirduvarördüm
duygularımvedüşüncelerimarasına.Kurtulmuştum,
şimdidahagüçlüydümvedehedeflerime
ulaşabilirdim.Metodumçokbasitti.Örnekolarakbir
duyguyugözönünealalım.Özlem:Alışkanlığın
oluşturduğugüvenineksikliğinihissetmevestres
hormonukortizonunoluşturduğubirçeşitstres
durumu.Sorunu tanımlardımvesorunortadan
kalkardı,artıközlemduymazdımvedahagüçlü
https://fisforfeisty.wordpress.com/tag/pain/
hissederdim.Birkaçyılböylesürdürdüm,mükemmeldi. Sonra,önce oduvarçatlamayabaşladı,küçük
sancılarlabirliktefarkettimvesonundaoduvarüstümeyıkıldı,büyükbirduyguboşalmasıyaşadım
hiçbirnedenyokken.Nekadarsürdüğünühatırlamıyorumama osüreboyuncadurmadan ağladım.
Doğrusunusöylemekgerekirse,herzamanduygularasahiptim,öylegözükmekistemesemdeyalnızca
cesaretedememiştim,kendimiboğmuşveiçimegömmüştüm;fakatoduyguboşalmasındansonra,
yeniden tümdamarlarımdan aynıandaüzüntü,korku,dehşetvesevgiyi tamolarakhissedebildim.
Rahmimiyırtıp,yenidendoğmakgibihissetmeyebaşladım, kendimi .Yineveyenidenbüyükbirdüşünmesafhasınagirdim.“Girdim”diyorumçünküşu andadahi
çözümlenmesigerekenkonularvar.Doğruyayadahakikateulaşmakiçinamaduygularımı
saklamadan,benibenolarakkabul ederekdevam edeceğim,eminolduğum tekkısımbu. Tamolarak
aynı şeyleriyaşadımdiyebilirimkitaplailgiliamabenimöykümdahabitmedi. Öncekendimi
bulmalıyım. Kitabınsonsatırlarındadediğigibi“Birkezkendinibulmuşolan kişininbuyeryüzünde
yitirecekbirşeyiyokturartık. Vebirkezkendi içindekiinsanı anlamışolanbütün insanlarıanlar.”
Duygularımıbastırmamalıyımyadaduygularımayenilmemeliyim,sadeceduygularımındabenim
parçaolduğu kabuletmeliyim.
Aslındaetrafımabaktığımdainsanlarınıngenelininbu çıkmazdakaldığınıgörüyorum.
Robotikleşiyoruz,hedeflerimizvekazançlarımızbizesahipoluyor.Nekadarinkâretsekde
duygularımızdan korkuyoruz,aslında sadeceduygularımızdandeğil aynızamandayaşamaktanda
korkuyoruz.Yavaşyavaşsindiriliyoruz. Sonuçolarakduygusal cinnetler,ataklar,krizlergeçiriyoruz.
Toplumsal tükenmişliğesürükleniyoruz,görevlerimizvesorumluluklarımızduygularımızıgölgeliyor.
Sonra o karanlıktaboğuluyoruz. İştetamolarakbuyüzden,insanoğlunundünyaüzerindeyaptığı tüm
kötülükleribunabağlıyorum. Çünküsevgiyi,merhametiveüzüntühissetmeyeninsan iyilikve
kötülüğünneolduğunu algılayamayız.Yenidenhissetmeliyiz,parmaklarımızın arasındangeçensoğuk
rüzgârı,gökyüzününmaviolduğunu,yağmurun toprağadokunuşunu,kuşların ağaçlardakidansını;
yaşadığımızıyenidenhissedebilmekiçin…
SAİTAKTÜRK
21501734
Gülce Çolakoğlu 
 
Öğrendiklerim 
Sene içerisinde belli günlerde durur ve düşünürüm. Acaba bir sene sonra bugün nerede, ne yapıyor 
olacağım diye. Bunu ilk defa düşündüğümde sınav senemdeydim. Çok merak ediyordum. Evet, şu 
an sene sonu için bir hedef uğruna çalışıyorum. Peki, sonucu nasıl olacak? Aslında hayatın içinde 
bir  hileydi  bu,  kestirmeden  cevaba  ulaşmak  istiyordum.  Eğer  ertesi  sene  nerede  olacağımı 
görebilsem, kaldığım yerden devam edecektim. Ne var ki kaçırdığım bir şey vardı. Bir sene sonra 
nerede olacağım belli değildi. Ben bu noktayı nasıl atlamıştım? O kadar sabırsız biriydim ki, elde 
etmeye  çalıştığım  şeylerin  sonuçlanmış  şekillerini  hemen  görmek  istiyordum;  daha  yolun 
başındayken, yolunu sonunu ulaşmak istiyordum. Dikkat ederseniz geçmiş zaman kipi kullandım 
buraya kadar çünkü ne mutlu ki, bu düşüncelerim değişti.  
 
Sene içerisinde öğrendim ki; ne bir şeylerin sonucunu önceden öğrenmenin bir imkânı ve anlamı 
var, ne de yolun sonuna ulaştığımızda elde ettiğimiz sonuçtan pişmanlık duymanın bir faydası. 
İçinizde, eski ben gibi düşünenleriniz var ise hemen kendi deneyimlerimi paylaşmak isterim. 
Öncelikle, John Lennon'un bir sözünü sizlere sunayım. "Hayat siz planlar yaparken başınıza 
gelenlerdir." Gerçekten de ne kadar hayatı özetleyen bir söz. Bu sözü ilk defa duyanlarınızın 
kafasını onaylayarak salladığını görür gibiyim. Biz hayatın içerisinde her zaman planlar yapar ve 
bu  planların  eksiksiz  bir  şekilde  gerçekleşmesini  bekleriz.  Ne  var  ki  beklediğimiz  her  şey 
gerçekleşmez. Bir bakarız ki, olmasını istediğimiz noktadan çok uzaktayız. Kendimden küçük bir 
örnek  vermek  gerekirse,  senenin  başında  psikoloji  aşkıyla  hedefim  Boğaziçi  Üniversitesi'ni 
kazanmaktı. Herhangi yedek bir tercihim de yoktu, olmama durumunda değerlendirebileceğim. 
Kendimi o kadar şartlandırmıştım ki, aklımın ucundan dahi geçirmiyordum olumsuz bir durumla 
karşılaşmayı. Gelin görün ki, şu an Bilkent Üniversitesi'nde Hukuk Fakültesi’nde okuyorum. 
Yaptığım planlar, düşlediğim hayaller gerçek olmadı. Oysa ne kadar da çok istemiştim, gerçek 
olmasını. Uzun bir süre bu sonucu kabullenemedim. Sürekli kendimi suçladım, kendimde hatalar 
bulmaya  çalıştım  ve  bunların  hepsi  beni  keşke  bataklığına  sürükledi.  Bir  de  baktım  ki, 
düşüncelerimin hemen hepsi geçmişe yönelik. Beni şimdiki zamandan alıp, geçmişe tutsak etmiş. 
Tam bir sene boyunca günlerimi pişmanlık duygusu ile birlikte geçirdim. Geçmişe gidip, böyle 
olsaydı  şu  an  bunu  yapıyor  olurdum.  Keşke  burada  bunu  yapsaydım.  Keşke  böyle 
davranmasaydım. Keşke böyle düşünmeseydim. Ne kadar da yorucu geliyor kulağa değil mi? Peki, 
sonra ne oldu da her şey değişti? Ben zaten bu düşünce sistemimin yanlış olduğunun farkındaydım. 
Tek sorun bunu kendimde uygulayamıyordum, zamana ihtiyacım vardı. Zaman geçtikçe, kendime 
verdiğim zararı, kendimi boş yere üzmemin hiçbir getirisi olmadığını gerçekten idrak ettim. Sınav 
bitmiş, tercihler açıklanmış, hayat bana başka bir yol sunmuştu. Ne zamanı geri getirebiliyordum 
ne de bir şeyleri değiştirmek üzere şansa sahiptim. Benim şu anda yaşamam gerekiyordu. Geçmiş 
geçmişte kalmıştı.  
 
Şimdi dönüp bakıyorum da geçirdiğim bu olumsuz dönem bana çok şey kattı. Hayata başka bir 
pencereden bakıyorum artık. Şimdiki zamanın, boşa harcanmayacak kadar değerli olduğunun 
farkındayım. Yaşadığım  her deneyim  için,  iyi  veya  kötü, teşekkür etmeyi öğrendim. Sabırlı 
olabilmeyi öğrendim. Ve belki de en önemlisi, hayatın içinde ulaşmak istediğimiz hedeflerin son 
noktası için değil, o noktaya ulaşana kadar geçirdiğimiz yol üzerinde olumlu veya olumsuzu 
deneyimlemenin yaşamak olduğunu öğrendim. Bu benim deneyimlemem gereken bir yoldu. Beni 
büyüten, olgunlaştıran, şu an bunları yazmamı sağlayan bir yoldu. Dönüp geriye baktığımda 
yaşadıklarım için sadece gülümsüyorum. Bu da olabilecek en güzel şey sanırım… 
1 
 
Abdullah Burak YILDIZ 
21301958 
Türkçe 102-03 
Ali Turan Görgü 
09.07.2015 
İTİRAZIM VAR HAKİM BEY! 
 “Yasanın  ne  olduğunu  asla  öğrenemedim...”  Franz  Kafka  böyle  yazmıştı  Ceza 
Sömürgesi ve Hukuk Öyküleri adlı kitabının arkasına. İlk okuduğumda pek bir anlam ifade 
etmemişti bu söz benim için. Ancak aynı yazarın Dava adlı romanını okuyunca bu söz tekrar 
aklıma geldi ve zihnimde hak ettiği yere kavuştu. Gerçekten de neydi yasa denen şey? Biz, 
insanları, huzur ve güvende tutması için yine bizim tarafımızdan yapılmış modern bir koruma 
yöntemi  miydi?  Yoksa  hepimizi  bir  korku  imparatorluğuna  hapseden,  ne  olduğunu 
anlamadığımız  ve  anlayanların  insafına  kaldığımız  bir  korkutma  yöntemi  miydi?  Hukuk 
mezunu olan Franz Kafka için ikinci seçenek geçerliydi büyük ihtimalle. Dava adlı romanda da 
bu karanlık ve korku dolu dünyayı çok açık bir şekilde görebiliyoruz.  
İnsan bilmediğinden korkar. Mesela ölüm gibi. Çünkü hakkında hiçbir bilgimiz veya 
tecrübemiz yoktur. Josef K. karakteri de neyle suçlandığını bilmediği bir suçlamanın karşısında 
büyük bir korku duymaktadır. İçinde bulunduğu dünya öylesine karanlık ve bilinmezliklerle 
doludur  ki  karakterin  korkmaması  mümkün  değildir.  Ne  ile  suçlandığını  bilmemek  aynı 
zamanda ne ceza alacağını ya da nasıl bir savunma yapacağını da bilmemektir. Yani tamamıyla 
savunmasız kalmaktır. Bir bakıma kör olmak gibidir. Nasıl ki ilk defa kör olan biri dış 
dünyadaki tehlikeleri anlayamaz ve bu tehlikelere karşı kendini koruyamazsa Josef K. karakteri 
de karanlıklar içinde kalmıştır. Bizlerin karanlıktan korkmasının da sebebi budur. Savunmasız 
kalmamız, ne ile suçlandığımızı bilmemek ve ne ile karşılaşacağımızı bilemememiz... 2 
 
Yasalar, insanların huzur içerisinde yaşamasını sağlayan ve toplumun ve devletin temeli 
olan kurallar bütünüdür. Ya da olması gereken budur. Peki bu yasalar kimler tarafından 
yapılmaktadır. Yasa koyucu ve uygulayanlar karşısında bizlerin içerisinde bulunduğu durum 
fazlasıyla savunmasız değil midir? Eğer bu gücü elinde bulunduranlar yozlaşırsa halkın kendini 
savunması mümkün müdür? Sebebini bilmediğimiz şeylerden ötürü suçlanmamız ve kendimizi 
savunamadan  yargılanmamız  gayet  mümkündür.  Üstüne  üstlük  bunun  sonucunda  bir 
adaletsizlik olduğunu belirtmek de oldukça zor olacaktır. Çünkü biz, insanların bir araya 
gelerek yapmış olduğu yasalar tarafından yargılanmaktayızdır. Biz bilmesek de yasalar, zarar 
vermediği diğer insanların gözünde doğru, hatta kutsaldır. Yani suçsuzluğumuzu bir başkasına 
inandırmamız da bir o kadar zordur. 
Dava adlı romanda da gerçekleşen olay aynen bu şekildedir. O çok güvenilen  yasalar 
bir  gün  karakterimizin  aleyhinde  işlediğinde  gerçekten  ortaya  bir  korku  imparatorluğu 
çıkmaktadır. Yasaların ne olduğunu, üstüne üstlük ne ile suçlandığını bilmediğinden dolayı bir 
avukata ihtiyaç duymuştur karakterimiz. Burada da şöyle bir sorun ortaya çıkmıştır: Sonucu 
idam dahi olabilecek böyle önemli bir davada avukata güvenebilir miyiz? Avukatın yasaları 
biliyor olması bizi gerçekten koruyacağı anlamına gelir mi? İşte romanda bu güvensizlik ve 
belirsizlikten kaynaklanan korkuyu büyük oranda hissediyoruz. 
Gerçek hayatta da böyle değil midir? Bizi koruduğunu düşündüğümüz yasalar bir gün 
aleyhimizde kullanıldığında kendimizi savunabilecek düzeyde miyiz? Yoksa bizim yerimize 
bizi savunacak birine her zaman ihtiyaç mı duyacağız? Halbuki sözde bizi koruması gereken 
bu  yasaların  bizler  tarafından  rahatça  anlaşılabilmesi  gerekirdi.  Fakat  maalesef,  adli  bir 
mevzunun içerisinde kaldığımızda sanki kör olmuş ve karanlıkta kalmış gibi bir duruma 
düşmekteyiz. Kendi hayatımızla ilgili böylesine önemli bir olayda araya bir aracının girmesi ve 
bizi savunması oldukça tehlikelidir. Bundan dolayı büyüklerimiz “Allah kimseyi adliyeye ve 
hastaneye düşürmesin, onlarsız da bırakmasın.” derler.  3 
 
Franz  Kafka’nın  metnin  başında  geçen  sözünü,  tüm  bu  açılardan  ve  Dava  adlı 
romanından yola çıkarak tekrar incelendiğimizde gerçekten de ona hak vermemem ve bizi 
yargılayan bütün hakimlere itiraz etmemem mümkün değildir.  Ancak yasasız bir toplumda 
benim zihnimde yer bulamamaktadır. Önemli olan basit ve herkesin anlayabileceği yasalara ve 
yozlaşmamış bir topluma sahip olabilmektir.  
   
 
Buse İlayda Öz 
      KANLA KAPLI SÜSLÜ ETİKETLER 
 
"Annemin kızıyım ". Daha küçücükken oynadığım oyun arasında kolumdan tutup çeken ağır kokulu 
kadınlara alelacele verdiğim bu cevap, o yıllardan sonra belki de hiçbir zaman o kadar kolay gelmedi 
bana. Kitaplarım kaybolmasın diye üzerlerine teker teker yapıştırdığım etiketlerden olmuş olmalı ki, 
kaybolmaktan korkup etiketlerle doldurdum bedenimi. Şimdi o süslü etiketlerin arasından nefes almaya 
çalışarak soruyorum kendime: Kimim ben?  
Yıllar geçtikçe öğreniyor derler insan. Ben çok şey öğrendim. Önce okuldaki futbol maçlarında bizim 
sınıfta olmayanları şişko patates ilan etmeyi öğrendim. Sonra sınıflar değişti, bazı sınıfları aptal, bazılarını 
ise inek ilan etmeyi öğrendim. Hayat Bilgisi ikiye ayrıldı, birini kolay, birini sıkıcı ilan etmeyi öğrendim. 
Liseye geçtim, renkli gömlek giyenleri havalı, okul pantolonu giyenleri zevksiz ilan etmeyi öğrendim. 
Mesleğini seç dediler, önce hedef dediğimiz şeyin büyüğü, küçüğü olduğunu öğrendim; sonra büyük 
hedefleri olanları hayalperest, küçük hedefleri olanları kolaycı ilan etmeyi öğrendim. Ayırmayı, 
sınıflandırmayı öğrendim. Her şeyi küçük kutulara koyup kaldırmayı öğrendim. Sonra o küçük kutulara 
sığdıramadım bedenimi, kendimi parçalara bölüp saklamayı öğrendim.  
Artık anlıyorum ki o küçücük parçalar arasından bir tanesine göre yaşamayı seçiyor herkes. Birini 
tanımaya bile vakit ayıramayacak kadar meşgul olan insanoğlu için tek bir isim, süslü bir vitrin yetiyor 
hayatını devam ettirmeye. Bir isme göre yargılanıyor, ona göre giyiniyor, ona uygun konuşuyor, onun 
beklentilerini yerine getirmek için yaşıyor. Hayatını bir tiyatro tiplemesi olarak geçirip yok oluyor 
dünyadan. Bu devasa tiyatro oyununda kimi anne olmayı seçiyor, kimi işkolik olmayı, kimi âşık, kimi 
düzenli, kimi sakin, kimi ise vurdumduymaz... Sonunda iyi karakterler ödüllendirilirken kötü karakterler 
de cezalandırılıyor. Kimilerinin etiketi ise doğmadan önce seçiliyor onun fikri bile alınmadan. İşte bu 
yüzden bazı çocuklar şanslı, bazıları ise ölü doğuyor. 
Şimdilerde bir kart oyununda elimdekiler arasındaki işe yarar kartı aramak gibi üzerimdeki işe yarar 
etiketi aramakla geçiyor günlerim. Darmadağın bedenimden istenilen parçayı buluyor, geri kalanını 
fırlatıp atıyorum düşünmeden. Seçimler yapıyor bu seçimler uğruna acımasızca, defalarca 
yargılanıyorum. Parçalanmakla kalmıyor bedenim, savruluyor, saçılıyor dört bir yana. Ben ise yok oluyor, 
yok oldukça seçilmiş varlığımda boğuluyorum. Bu seçilmiş varlıklar savaşının bitmek bilmeyen yarış ve 
kazanma zorunluluğu arasında benliğini kaybetmiş bir kazanan olmaya çalışıyorum. 
Sahi, kazanmak nedir peki? "En büyük zaferi kazandığında bir Antonius olduğunu düşün " diyor eski bir 
radyo programındaki ses. " Paris'e geldiğini ve o takın altında olduğunu ve bütün insanların senin altında 
olduğunu düşün ve gücün en üstünde olduğunu... Yalnız kaldığın o anda, "ne oldu be, şimdi ne olacak?" 
diyorsan kaybedensin sen. Kaybetmişsin. Yani o anda en büyük zaferin içinde kaybetmişsin. " Peki, sen 
hiç düşündün mü, kazanmak uğruna yıllarını verdiğin savaşın sonunda ne hissedeceğini? Bir Antonius 
olmak daha önce hiç korkutmuş muydu seni? Ya da sonunda galibiyetine sevinecek bir sen kalmadığında 
da önemli olacak mı kazanan olmak?   
Bugün birkaç dakikalığına dünyada hiçbir etiketin olmadığını düşledim. Renkli kalemlerle bölünüp 
parçalanan topraklar uğruna simsiyah savaşlar verilmediğini, kimsenin dini, dili, ırkı, cinsiyeti ile 
yargılanıp, o yargılara göre cezalandırılmadığını; her insanın eşit, her canlının özgür olduğunu düşledim. Ve "Keşke !" dedim, " İnsanların küçük kutular yerine kocaman kalplerde barınabileceği bir yer olsaydı 
dünya.". Sonra da kendime fazla hayalperest biri olamayacağımı hatırlatıp geri döndüm o küçük, süslü 
etiketlerle kaplı kutuma.  
 
 
 
HAYAT İÇİN SANAT 
  Geçtiğimiz günlerde Bilkent Üniversitesi’nde çoğunlukla haftalık periyotlarla düzenlenen 
senfoni orkestrasında bulundum. Burada yaşadığım geçmiş tecrübelerim, daha konser başlamadan, 
tatlı bir mutluluğa vesile oluvermişti benim için. Birçoklarımız her nasılsa zamanında Türk kültürüne 
uzak bulmuşsak da, senfoni orkestraları insana ender rastlanabilecek bir deneyimin kapılarını açar. 
Bunu tatmamışların böyle düşünmesi olağan olsa gerek… Salona girildiğinde o tatlı atmosfer, 
insanların kibarca konuşmalarından, nezih tavırlarından ele verir hemen, saklayamaz kendini. 
Anlarsınız ki birazdan size yaşam enerjisi pompalayacak bir etkinlik patlak verecek. 
Sizin için sanatın ne demek olduğunu, sanatın neden ruhun gıdası olduğunu ve sanatsız 
hayatın nelere mal olabileceğini dört başlık altında sunmak isterim… 
Sanat Derinlerde Bir Bileşenimizin Mutlak Eşidir 
İşin içine evrimi de katar, Carl Jung’un psikanaliz teorisine şöyle bir göz atarsak aslında 
ruhumuza işleyen her bestenin bir zamanlar atalarımızın varlığıyla özdeşleştirdiği seslerin birer 
yansımaları olduğunu söyleyebiliriz. Elbette ki bu bizleri müziğin neden bu kadar derinden etkilediğini 
de açıklar. Diğer bir değişle, bizi mutlu etmiş, düşünebileceğimiz her şey, bir dahaki rastlaşışımızda 
istemsiz bir gülümsemeye yol açar: Eski bir dost, acımızı dindiren bir doktor mesela… İşte bu 
tekerrürler, müziğin içimizde uyandırdığı yaşam sevincinin bariz nedenleridir ya da kanıtlarıdır 
diyelim… Peki, nedir bu tetikleyişin getirileri, “Dinleyeceğiz, canlanacağız da ne olacak?”. Mutluluk 
düzeyinin insanlar üzerinde üretkenlik, yaratıcılık ve işlevsellik anlamında etkilerini analiz eden 
araştırmalarla kafanızı karıştırmaktansa, zihninizde bir tetiklemeye yol açmayı tercih ederim. En 
mutlu anınızı düşünün: baba oldunuz, kızınız üniversiteden mezun oldu, hayatınızın işine kabul 
edildiniz. Şunu hissetmemiş misinizdir; bir dünya dertle boğuşmanız gerekse bir Spartalı gibi hepsine 
göğüs gerebilecek güçtesinizdir… Konuyu hayatımdan bir örnek vererek sonlandırmak isterim. Yalnız 
geçirilen bir günün ardından, ufak bir sorumluluğu yerine getirmek dahi saatlerimi alır bir üniversite 
öğrencisi olarak; ancak sevdiğim bir yakınımla, bir dostumla geçirilen ufak bir zaman diliminden 
sonra, hızıma erişmenin güçlüğü, her zaman bahsi geçen durumu düşündürür bana. 
 Sanat Sevgidir 
Senfoni orkestralarına ters düşmekle eleştirilen kendi kültürümüzden örnekler verelim bu alt 
başlık için. Çoğumuz için angarya olarak görülse de o ana kadar görmediğimiz ve o andan sonra da 
görmeyeceğimiz bir uzak akrabamızın, tanıdığımızın düğünde buluyoruz kendimizi… Burada 
geçireceğimiz birkaç saatimizin, ömrümüzün boşa harcananlar koleksiyonuna ekleneceği fikri bizi 
demoralize ediyor olsa da, hafiften işitmeye başladığımız müzik bir şeyleri kıpırdaştırmaya başlıyor 
içimizde. Dans eden insanları bir süre daha izledikten sonra, “ne işim var aralarında” dediğimiz 
insanlar birden yakın gözükmeye başlıyor bizlere. Gerisi malum, lafı uzatmadan son sözü söyleyelim; 
müzik birleştiricidir, sevmeyi hatırlatır ve sevilebilmek için başlı başına bir nedendir… 
Sanat Keyiftir, Yol Arkadaşıdır, Sırdaştır 
Sıhhatini sağlayacağı bir hastası olmayan diş doktorunun yabancı bir pop müzik şarkısı açıp 
minik hareketlerle dans etmesine, en azından filmlerde, bitmek bilmeyen yollarda bağıra çağıra şarkı 
söyleyen çiftlere, sevgilisinden ayrılmış bir gencin dertlerini gözyaşlarıyla anlatabileceği tek dert 
arkadaşının müzik olmasına rast gelmişsinizdir, bunlar yabancı gelmiyor olsa gerek sizlere… Evet, 
hepimizin farklı farklı, zaman zaman sıra dışı hayatları var; fakat şu bariz değil midir; sanat hayatımızın 
tamamlayıcısıdır, bahsettiğim her bir hayat sanat olmadan eksiktir, en iyi arkadaşını, yol arkadaşını 
hatta sırdaşını yitirmiştir, zamanı çaresizlik içinde geçirecektir belki de… 
Sanat Eğlencedir 
Tartışmakta olduğunuz bir dostunuza öfkenizi püskürtmekle meşgul olduğunuz bir zamanda, 
tesadüf bu ya işte, arka fonda ikinizin de komik bulduğu bir müzik işittiniz. Zorla kendinizi tutmaya 
çalışırken sizce önce hanginiz kahkahayı basıverirdi?.. Bu ekstrem örneğe bir de araştırma eklemek 
isterim. Alışveriş merkezlerinde neden daima arka fonda bir müzik çaldığını mutlaka 
okumuşsunuzdur… Araştırmalara göre; müzik çalınan AVM’lerde müşterilerin %63’ü daha fazla vakit 
ve para harcadığını söylüyor, peki onlara daha fazla paraya ve vakte mal olan, eğleniyor olmanın buna 
değiyor olması olamaz mı? Ne kadar ciddi ve disiplinli olsa da, eğlencenin her insan evladı için 
vazgeçilmez olduğunu tartışmaya dahi açmadan, sanatın, eğlenmenin en kolay yolunun, cep 
doluluğundan(!) çok daha fazlasını getiriyor olduğunu bu örnekle anlatabilmişimdir umarım sizlere… 
Görünen o ki sanatsız hayat çekilmez, sanatsız insan boşluktadır. Bizi biz yapan şeylerden 
birinin sanat(ses) olduğunu, annesinin kalp ritimlerini kaydeden anne karnındaki bir bebekten 
dinleyebiliyor olsaydık keşke… Sanatla, sağlıcakla kalın… 
Fatıma Aynur Silpağar 
21400735 
HAYAT DEĞİŞTİREN ŞEYLER 
Geceleri yatarken veya güne başlarken hep o gün içinde neler yaşadığımızı veya neler 
yapacağımızı düşünürüz. Hep küçük düşünür o günle kısıtlarız kendimizi. Hiçbir sabah kalkıp aynaya 
bakarken, o aynada 15 yıl sonra ne görmek istediğimi düşünmem. Nasıl biri olmak istediğimi, nerde 
çalıştığımı, belki evliliğimi hayal etmem. Bunun sebebi galiba geleceğin bize neler getireceğini 
bilmediğimizdendir. Ne kadar mükemmel bir plan yaparsak yapalım her şey tıkırında gidecek dersek 
diyelim, Murphy yasasıdır ya bu “hiçbir şey planlandığı gibi gitmez.” Mutlaka plan bozulur. Önünüze bir 
engel ya da daha öncesinde düşünemediğiniz yeni bir yol çıkabilir. Yaşarken hep o kısa günü 
düşündüğümüz için engel gibi gözüken bir şey aslında yeni bir kapı olabilir. “Bir İkea dolabında Mahsur 
Kalan Hint Fakiri’nin Olağanüstü Yolculuğu” nu bitirdiğim anda aklımda yukarıda yazanlar belirdi ve 
bitirdiğim gibi yukarıdaki giriş cümlelerini yazdım. Sonrasında ise o kâğıdı alıp, kitabın arasına koydum ve 
valizimi alıp yola çıktım. Aslında bu kitabı okuma zamanım ve sonrasında yolculuğa çıkmam son derece 
tesadüfi oldu. Okuldaki büyük kulüplerinden birinde aktif üyeyim ve İstanbul’a sponsorluk bulmak için 
çıkartmamız vardı. Otobüsümüzün saati gece 3’teydi. Ne kadar uyumaya çalışsam da bir türlü 
uyuyamadım en sonunda bari biraz kitap okuyayım dedim ve elimi okumak için aldığım fakat zaman 
bulamadığım için okuyamadığım kitap yığınına atıp aradan bu kitabı seçtim. Koltuğa gömüldüm ve 
okumaya başladım. Siz düşünün artık kitabın ne kadar okuyucuyu sardığını. Zaten kitabı okurken zaman-
mekân ikilisinden sıyrılıp karakterle birlikte yolculuk etmeye başlıyorsunuz. Onun gerildiği yerlerde siz de 
panik olup, aşkı bulduğu yerde siz de aynı hisleri yaşıyorsunuz.  
  Zaten adından da belli olduğu gibi kitap, sürekli hareket halinde. Şans eseri neredeyse tüm 
dünyanın çevresini dolaşıyor hikâyenin kahramanı olan Hint fakiri. Ve bu yolculuk geri alınamaz bir 
şekilde değiştiriyor kahramanımızı. Yeni insanlar giriyor hayatına tüm yol boyunca. Kamyonun arkasında 
oturan Wiraj ve arkadaşlarından hayatın acımasız bir yüzünü, bavulunda sakladığı ünlüden cömertliği ve 
İkea mağazasındaki kadından aşkı öğreniyor. Tabii ki bunların hepsi çıktığı yolculuk sayesinde oluyor. 
Zaten şöyle bir düşünürsek bir insanı hayatında neler değiştirir diye hemen hemen herkesin listesinin 
başında yolculuklar gelir. Sonrasında yeni insanlar tanımak,  veda etmek, yardımın çift taraflı çalışması 
geliyor benim aklıma.  Listemi anlatmaya sondan başlayayım ki, en güzelini sona saklayayım.  
Yardımın çift taraflı çalışması derken hem alan insanın hem de veren insanın hayatını 
değiştirdiğini kastediyorum. Alan insanın hayatına yeni olasılıklar katarak, hayat koşullarını yükseltir. Bu 
hem maddi hem de manevi olarak. Maddi olan zaten gayet açık, manevi olan ise duygusal manada destek 
olmak olabilir. Veren insanın ise kendini iyi hissetmesini sağlamanın yanı sıra hayata daha farklı 
bakmasını sağlar. Çünkü yardım ederken hayatın başka bir yüzü ile karşılaşıp yeni yeni hikâyeler edinir.  
Veda etmek her ne kadar yeni bir başlangıç, hayat değiştiren bir şey gibi gözükmese de aslında 
öyledir. Bazı şeylerin bittiğini, bir daha yaşanmayacağını hissettirir insanlara vedalar. Şahsen ben nefret 
ederim veda etmekten. Çünkü insanlarla arama kesin ayırıcı bir nokta koymak gibi gelir veda etmek ve 
kimseden ayrılmak istemem, veda etmektense aradaki bağın zayıflayıp kendisinin kopmasını isterim. 
Böylesi daha doğal hissettiriyor. Zaten hikâyede de olaylar gerçekleşirken kahramanımız hiç veda etmeye zaman bulamıyor zaten gerekte yok. En görüşme imkânı düşük kişi bile ilerleyen sayfalarda çıkıyor 
karşısına yeniden.  
Yeni insanlar tanımak aslında yolculukların içinde olabilecek bir başlık ve o yüzden onları birlikte 
yazacağım. Mantık olarak yolculuğa çıktığınızda yeni insanlarla tanışırsınız ve onlarda size hayatın başka 
yönlerini, kendi bildikleri yönlerini gösterirler. Böylece kafanızdaki at gözlüğünün sınırları biraz daha açılır. 
Hikâyede kahramanımız kamyon arkasında ki insanlarla konuştuğunda olan budur. Kendi dünyasını kötü 
sanırken, başka insanların kendisinden daha zor bir hayat yaşadığını anlar ve hayatında yaptığı bazı 
şeylerin- köyündekilere yalan söyleyip, onların iyi niyetlerini suiistimal etmesi gibi- hoş olmadığını fark 
eder. Sadece bu da değil, attığı her adım zaten hikâyenin yönünü değiştirdi bu da yetmezmiş gibi, attığı 
her adım karakterin de hayatında büyük değişimlere yol açtı. Ben de eminim ki şimdilik gittiğim bu 
İstanbul gezisi pek önemli bir şey gibi gözükmese de, ileride bana önemli şeyler kattığını fark ederim.  
	  	  	  	  	  	  	  	  	  	  	  	  	  	  	  	  	  	  	  	  	  	  	  	  	  	  	  	  	  	  	  	  	  	  	  	  	  	  	  	  	  	  	  	  	  	  	  	  ÇOCUK	  HIRSIZLARI	  TEMİZLENSİN	  
	  
Doğar,	  ailesinin	  göz	  bebeğidir,	  yürümeye	  başlar,	  oynar,	  sevilir,	  ilk	  dişleri	  çıkar,	  sağlak	  	  
	  
mı	  solak	  mı	  olduğunu	  keşfeder,	  belki	  bisiklete	  biner,	  karnı	  ağrıyıncaya	  kadar	  şeker	  yer,	  	  
	  
ağaca	  çıkar	  ,	  su	  savaşı	  yapar,	  eve	  gizlice	  hayvan	  sokmaya	  çalışır,	  saat	  dokuz	  olmasına	  	  
	  
rağmen	  uyumamak	  için	  direnir,	  binbir	  türlü	  anne	  azarına	  rağmen	  yılmadan	  tam	  gaz	  	  
	  
yaşar	  çocukluğunu	  .	  	  Çocuklar	  ne	  yapar	  diye	  sorulunca	  hepimizin	  aklına	  bunlar	  geliyor	  	  
	  
değil	  mi?	  	  Ama	  bence	  bu	  cevabın	  asıl	  sorusu	  :	  “Çocuklar	  ne	  yapmalı?	  “	  olmalı.	  Peki	  	  
	  
size	  9	  yaşındaki	  bir	  çocuğun,	  küçük,	  bir	  odada	  yıllarca	  dışarıdan	  gelen	  savaş	  sesleri	  	  
	  
içinde	  sadece	  anne	  ve	  ağabeyiyle	  korku	  içinde	  yaşadığını	  ve	  tüm	  bu	  zor	  zamanlarında	  	  
	  
babasını	  da	  kaybettiğini	  söylesem.	  Tüm	  bu	  yaşadığı	  zorlukların	  da	  aptal	  bir	  savaş	  	  
	  
yüzünden	  olduğunu	  dile	  getirsem	  içiniz	  acımaz	  mı?	  Bazılarının	  acımıyor	  işte.	  Savaşı	  	  
	  
çıkaran	  da	  savaşta	  yer	  alanda	  amacı	  veya	  nedeni	  her	  ne	  olursa	  olsun	  hırsızdır	  bana	  göre.	  	  
	  
Hem	  de	  en	  tehlikelisinden:	  çocuk	  hırsızıdır	  bunlar.	  	  
	  
	  
Bence	  savaşta	  kazanan	  olmaz.	  Savaşa	  girmemesine	  rağmen	  her	  şeyeni	  yitiren,	  kaybeden	  	  
	  
tek	  varlık	  çocuklar	  olur.	  Bu	  düşüncemi	  Ivana	  Bodrozoc’in	  yazdığı	  “Hiçbir	  Yer	  Oteli”	  isimli	  	  
	  
kitapla	  	  daha	  da	  pekiştirmiş	  oldum.	  Tüm	  olayları	  küçük	  bir	  kızın	  gözünden	  gördükçe	  	  
	  
içim	  burkuldu.	  	  Sonra	  düşünmeye	  başladım	  eee	  savaş	  bitti	  sonra	  ne	  olucak	  diye.	  	  Çalınan	  	  
	  
çocukluk	  anılarını	  kim	  tattıracak	  bu	  savaş	  mağdurlarına?	  Bir	  daha	  kimsenin	  çocukluğu	  	  
	  
çalınmasın	  diye	  çocuk	  hırsızlarını	  yeryüzünden	  ebediyen	  silip	  süpürmenin	  tek	  çare	  	  
	  
olacağına	  karar	  verdim.	  	  Kitabın	  sayfalarını	  çevirdikçe	  kendimi	  9	  yaşindaki	  kızın	  yerine	  	  
	  
koydum.	  Yazarın	  etkileyici	  anlatımı	  sayesinde,	  bu	  kızı	  doğduğu	  zamana	  geri	  götürüp	  	  
	  
yeniden	  hayata	  çocuk	  gibi	  başlatmak	  istedim.	  Değer	  mi	  bu	  kadar	  acıya	  diye	  düşünüp	  	  
	  
durdum.	  Aklımı	  erdiremediğim	  hırsızlar	  neden	  savaşa	  bu	  kadar	  meraklı	  sorusunu	  tekrar	  	  
	  
tekrar	  sordum	  kendime.	  Açgözlülük,	  hırs,	  kıskançlık	  ,	  kişisel	  çıkarlar	  ve	  yenme	  duygusu	  	  
	  
gibi	  çirkin	  duygular	  yüzünden	  istediği	  şeye	  önüne	  bakmadan	  ulaşmaya	  çalışıyor	  	  aslında	  	  
	  bu	  bencil	  hırsızlar.	  	  
	  
	  
Kitabın	  içine	  girdikçe	  umutsuzluğa	  kapılıyordum.	  Sonra	  bir	  şey	  fark	  ettim.	  Aslında	  	  
	  
kitaptaki	  kız	  fark	  ettirdi	  bana	  bu	  duyguyu.	  Umut…	  Tüm	  duyguların	  ve	  durumların	  	  
	  
eninde	  sonunda	  geçeceğini	  ancak	  durum	  kötü	  bile	  olsa	  tek	  bir	  duygunun:	  umudun	  	  
	  
sonsuza	  kadar	  kalacağnı	  gördüm.	  Çok	  güçlü	  olan	  bu	  duygunun	  durumu	  mutlaka	  bir	  	  
	  
şekilde	  iyileştirdiğini	  veya	  süreci	  hızlandırdığını	  fark	  ettim.	  Geçmişte	  yaşanan	  	  
	  
savaşlarda	  da	  umut	  değil	  miydi	  insanların	  en	  kötü	  durumlarda	  bile	  bir	  şekilde	  	  
	  
tutunmasını	  sağlayan?	  	  Küçükken	  dinlediğim	  Pandora’nın	  kutusu	  geldi	  aklıma	  sandığın	  	  
	  
içinde	  umut	  olduğunu	  iddia	  eden	  bir	  ses	  “	  lütfen	  beni	  çıkarın	  dışarıdaki	  kötülüklerle	  bir	  	  
	  
tek	  ben	  savaşabilirim”	  dememiş	  miydi?	  	  Belkide	  Pandora	  gibi	  insanların	  ortaya	  çıkardığı	  	  
	  
kötülükleri	  yine	  Pandora’nın	  yap
İnsan	  olarak	  geleceğe	  umutla	  	  
	  
tığı	  gibi	  umudu	  bulunca	  ortaya	  çıkararak	  kurtulabiliriz	  tüm	  	  
bakmayı	  ve	  bu	  süreçte	  çocuk	  hırsızlarının	  süpürülmesini	  bekleyene	  kadar	  ne	  yapılması	  	  
	  
	  
bu	  savaş	  fikrinden	  diye	  düşündüm.	  
gerektiğini	  düşündüm.	  Yazar	  sayesinde	  daha	  çok	  sinirlendim	  savaş	  düşüncesine	  ve	  ne	  	  
	  
kadar	  iğrenç	  bir	  eylem	  olduğuna.	  Tüm	  insanlara	  zarar	  verdiğine	  ama	  en	  çok	  çocuklara	  	  
	  
dokunduğuna.	  Farkındalıktır	  belkide	  tüm	  savaşların	  önüne	  engel	  koyarak	  onları	  	  
	  
engelleyecek	  olan.	  Dünyada,	  geçmişten	  bu	  güne	  yaşanan	  savaşlara	  bakıyorum	  da	  	  
	  
hiçbirinde	  bir	  azalma	  yok.	  Tam	  tersine	  ilerleme	  var.	  Etkileri	  aynı	  ama	  	  
	  
insanlar	  akıllanmadan,	  ders	  çıkarmadan	  devam	  ediyor	  hayalleri	  çalıp	  hayatları	  	  
	  
söndürmeye.	  Belki	  de	  ilerde	  biter	  demek	  ve	  	  buna	  tüm	  benliğimle	  inanmak	  istiyorum.	  	  	  
	  
Bitmese	  bile	  tüm	  kötü	  etkilerinin	  savaş	  fikrine	  olumlu	  bakanları	  ve	  katılanları	  	  
	  
etkilemesini	  ve	  hiçbir	  çocuğu	  ellememesin	  diliyorum	  içimden	  ama	  şu	  zamana	  kadar	  	  
	  
etrafta	  olup	  biten	  her	  kötü	  olayın	  uçun	  bir	  şekilde	  dokunmadı	  mi	  hepimize?	  Gayet	  de	  	  
	  
dokundu.	  Hem	  de	  hiç	  acımadan	  dokundu	  o	  zaman	  yine	  yolun	  başında	  ulaştığım	  sonuca	  	  
	  
varıyorum.	  Tüm	  ipi	  sallayan	  ve	  herkese	  dokunduran	  çocuk	  hırsızları	  temizlenmeli	  ve	  	  
	  hepsine	  farkındalık	  iğnesi	  vurulmalı	  tüm	  ipleri	  bir	  kırbaç	  gibi	  yiyen	  insanlar	  tarafından.	  
	  
	  
	  
Kaynakça:	  	  Bodrozic	  ,	  Ivana.	  Hiçbir	  Yer	  Oteli.	  Aylak	  Adam,	  2015	  
	  
Nidanur Soner                                                                                                      TURK 101-037                      
21401954                                                                                                               
 
 
Sadece Kader! 
“Amores  Perros”  diye  bahsedince  mi,  yoksa  “Paramparça  Aşklar  ve  Köpekler” 
deyince mi insanlar filmi daha çok izlemek ister, merak eder bilmiyorum; ama İspanyolca 
bilmememe,  filmi  Türkçe  olarak  izlememe  ve  Türkçe  ismi  ile  üzerine  konuşmaya  karar 
vermeme rağmen “Amores Perros” bana daha ilgi çekici gelmektedir. Filmde birbirleriyle 
hiçbir bağlantıları olmayan üç farklı insan: Octavio, Valeria ve El Chivo. Üç insanın yollarını 
kesiştiren ve hayatlarını tepetaklak eden korkunç bir kaza. Aşklar ve köpekler arasındaki bu 
mükemmel bağlantının nasıl kurulduğunu aklımın almadığı, birbirinden alakasız üç hayat. 
İzlenmesi  gereken  filmlerin  bir  listesini  yapmam  istense,  Meksikalı  yönetmen  Alejandro 
González  Iñárritu'nun  “Paramparça  Aşklar  ve  Köpekler”i  bu  listede  ilk  üçte  yer  alacak 
filmlerdendir. Bunun sebebi; ne filmin 2001 yılında Oscar’a ve Altın Küre’ye “En iyi Yabancı 
Film” dalında aday olması, ne aynı yılda İstanbul Film Festivali’nde gösterildikten sonra 
büyük beğeni toplaması, ne de pek çok uluslararası film festivalinde toplam otuz ödüle layık 
görülmesiydi. Zaten bu film, hissettirdikleri ve düşündürdükleriyle benim için üst sıralara 
yerleştiğinde aldığı ödüllerden de beğenilerden de habersizdim.  
  Bazı cümleler vardır; yüzlerce sayfalık romanı birkaç sözcükle özetler. Sonra bazı 
kelimeler vardır, hatta bazen tek hece şiirleri her şeyiyle anlatır insana. Filmlerde de işte 
böyledir  durum.  Bazen  karakterlerin  ağzından  dökülen  birkaç  cümle;  tüm  filmi,  saatleri, 
yaşananları, anlatılanları izleyiciye hissettirmeye yeter. “Paramparça Aşklar ve Köpekler”i 
izlemeye başladığım ilk dakikadan itibaren, filmin kurgusundan veya neredeyse her vurucu 
sahne için özenle seçilmiş unutulmaz film müziklerinden  çok, filmin replikleri etkileyici 
olmuştu.  “Hayat,  siz  planlar  yaparken  başınıza  gelenlerdir.”den  “Çünkü  biz  biraz  da 
kaybettiklerimiziz.”e kadar düşündüren ve yaşamı sorgulatan pek çok film repliğine sahip bu 
senaryo üzerine birkaç satır karalarken, yine bir replik üzerinden gitmeyi tercih etmem de bu 
yüzden galiba. Yasak bir aşk yaşayan Octavio ve Susana’nın filmin ortalarına doğru kurduğu 
o cümleler, aslında tüm film boyunca anlatılmaya çalışılan, insanın kader önündeki çaresizliği 
fikrini en çarpıcı şekilde gözler önüne seren cümleler olmuştur. Octavio: “Planlarımız ne 
olacak?”  Susana:  “Sen  ve  senin  planların.  Babaannem  ne  derdi  biliyor  musun?  Tanrı’yı 
güldürmek istiyorsan ona planlarından söz et.” 
Kader, aslında ne yaparsan yap hayatta değiştiremeyeceğin tek şey. Belki de hayatın ta 
kendisi.  Oldum  olası  inandığım  gerçek  şu  ki;  insanın  yaşamında  olacaklar  önceden 
belirlenmiştir  ve  hiçbir  zaman  onun  değiştirilmesine  izin  verilmez.  Tam  da  Susana’nın 
söylediği gibi planlar yalnızca Tanrı’yı güldürmekten ibarettir. Belki de bu yüzden, sürekli bir 
döngü halinde insanlar hayal kurar, hayat onu yıkar. Sonra insanlar tekrar hayal kurarlar, 
umut ederler, olacağına inanırlar. Belki onun gerçekleşmesi için her şeyi yapmışlardır. Artık 
yaşama amaçları, tek düşündükleri o hayal olmuştur. Gerçekleşmesi için tek engel zaman ve 
beklemektir onlara göre. O yüzden beklerler. Kimileri günlerce, kimileri haftalarca, kimileri 
aylar, kimileri  yıllar, kimileri  de ömürleri boyunca beklerler; ama eninde sonunda hepsi 
öğrenirler acımasız o gerçeği. Bazısı daha erken, bazısı daha geç; ama bilirler hayat o hayali 
de yok saymıştır, ona da acımamıştır. İnsan hayali uğruna ne kadar çabalamış, onu ne kadar 
istemiş olursa olsun hayat sadece görmezden gelir ve bildiğini okumaya devam eder. Öyle ki, 
1 
 Nidanur Soner                                                                                                      TURK 101-037                      
21401954                                                                                                               
 
 
kader Tanrı tarafından çoktan yazılmıştır ve insanlar bir tiyatro sahnesindeki gibi yalnızca 
yazılanı  oynamakla  yetinirler.  Bir  de  şanslı  insanlar  vardır  tabii.  Hayalleri  kaderlerinde 
yazılıdır bu insanların. Onlar ise kaderlerini kendilerinin yazdıklarına inanırlar. Bu kişilere 
göre, çabalamak ve istemek kadar basittir yazılanı değiştirmek ya da yeniden yazmak. Onlar 
hayatta başarılı diye anılan ve parmakla gösterilen kesimdir işte. Oysa sadece kaderin onlar 
için istedikleriyle kendi istedikleri uyuşmuştur ve bunu diğerleri de kendileri de bilmezler. 
Çabaladıkları ya da olmasını istedikleri hayaller uğruna gerçek bir savaşı kazandıkları için 
değil, yalnızca hayalleri kaderlerinde yazılı olduğu için başarılı, güçlü diye nitelendirilirler. 
Onlar, kaderle aynı planlara sahip oldukları için sadece  şanslıdırlar. Gerçek şu ki, Tanrı 
herkes için bir senaryo yazmıştır ve insanların hayat olarak nitelendirdikleri olgu sadece bu 
senaryoyu oynamaktır; çünkü kader biz ve bizim planlarımızı, hayallerimizi, umutlarımızı 
umursamaz. Sadece dinler ve güler, sonra kaldığı yerden oyuna devam. İşte yine bu yüzden ne 
güçlü vardır, ne de başarılı bu hayatta. 
Kader  anlayışının,  kaderin  değiştirilemez  o  ürkütücülüğünün  ve  insanların  onun 
karşısındaki  savunmasızlığının  en  güzel  özetidir  “Paramparça  Aşklar  ve  Köpekler”deki 
zavallı Octavio, Valeria ve El Chivo’nun yaşadıkları. Ne Octavio ağabeyinin karısı Susana ile 
kaçarak uzaklarda yeni bir hayat kurabilmiş, ne köpekleri Cofi kendi uysallığına uygun bir 
yaşam bulabilmiş, ne de Valeria ve Daniel hayal ettikleri o kusursuz aşkı köpekleriyle birlikte 
yaşayabilmiştir.  Octavio  kaçabilmeleri  uğruna  zavallı  köpeği  Cofi’yi  sokak  dövüşlerinde 
harcamış, Valeria Daniel ile yaşamak yolunda ailesini terk etmiştir. Böylece, hayalleri uğruna 
savaşınca,  onlar  için  çabalayınca  olacaktır  fikrine  inanıp  sonunda  kaderin  “buradayım” 
çığlığıyla her şeyi fark edenlerden olmuşlardır onlar da. Upuzun bir iki buçuk saatin işte 
aslında tek cümlelik özeti “Tanrı’yı güldürmek istiyorsan ona planlarından söz et.” 
2 
 
Ceren KILINÇ 
Pablo Picasso- Guernica 
Savaşın Soldurduğu Minik Yürekler 
Çocukluğunuzu düşündüğünüzde neler canlanıyor zihninizde? Oynadığınız oyunlar mı, 
bisiklete binip evinizin  etrafında dolaştığınız anlar mı,  yoksa parkta kaydıraktan kaydığınız 
güneşli bir yaz günü mü? Çocukluğumu düşündüğümde ilk aklıma gelenler mutlu anılarım. 
Bisikletten düştüğümde babamın beni kucaklayışı, annemle gezmeye çıktığım günlerde annemin 
bana aldığı pamuk şeker, yüzmeyi öğrendiğim ilk gün ve daha fazlası… Bunlar bir zamanlar 
mutluluktan gözlerimin parladığı anlardan yalnızca birkaçı. O zamanlar dünya üzerindeki diğer 
insanları umursamadan yalnızca kendi mutluluğumu düşünür ve hissederdim. Dünyanın farklı bir 
yerinde hiçbir zaman benim kadar mutlu olamamış ve olamayacak olan diğer çocuklar aklımın 
ucundan bile geçmezdi. Beni mutlu eden o pamuk şekere belki de hiç sahip olamayacaklarını, 
evlerinin tepelerine atılan bombaları, o bombalar yüzünden öldüğü için yere düştüklerinde onları 
kaldıracak bir babaları olmayışını umursamazdım. Tarih boyunca, savaşları başlatan insanlar da 
benim gibi çocukları umursamamışlar. Oysa savaş açtıkları, çatıştıkları kişiler düşmanları değil; 
çocuklar olmuştur her zaman. Savaşlarda asıl zarar gören, incinen hep çocuklardır. Bu yüzden, 
savaşların asıl kaybedenleri de hep çocuklardır. Canlarının yandığı tek an benim gibi bisikletten 
düştükleri an olmalıyken, masum yürekleri paramparça olan çocuklardır. Anneleri hayatını bir zalimin kurşunu veya üzerine düşen bir bomba yüzünden kaybettiği için belki de hiç pamuk 
şeker yiyemeyecek olan yine aynı çocuklar. 
Bense onların masum yüreklerinin hatırına dönen dünyada, çocukluğumda olduğu gibi, 
onların varlığına sırtımı çevirerek mutluluğumu sürdürmeye devam ediyorum. Onların yaşadığı 
dehşetten haberim yokmuş gibi belki de hiçbir zaman sahip olamayacakları mutluluğun tadını 
çıkarıyorum.  Belki  onları  umursamadığımı  düşüneceksiniz.  Onların  hayatını  ellerinden  alan 
büyükler  kadar  acımasız  olduğumu  söyleyeceksiniz  belki.  Ancak,  aslında  bir  çoğunuz  da 
benimle aynı şeyi yapıyorsunuz: Yalnızca seyirci kalıyorsunuz. Sizin de yaptığınız, tıpkı benim 
gibi, kendi köşenizde olanları seyretmek, savaş çocuklarının hayatlarının yitip gidişini göz ardı 
edip kendi mutluluğunuzu yaşamak.  
Bazen dünyanın başka bir yanında aslında bir yıkımın yaşandığı düşüncesi sarar aklımı. 
Sonrasında birçoğunuzun bu düşünceleri kafanızdan atmak için kullandığınız bahaneler doldurur 
zihnimi. “Elimden ne gelir ki?” derim kendi kendime. O çocukların yaşadığı dramı tasavvur 
etmek bile ürkütücü olduğu için kendimi rahatlatacak, beni mutluluğuma tekrar kavuşturacak 
telkinlerde  bulunurum  kendi  kendime.  Oysa  içimden  bir  ses,  asıl  yapmam  gerekenin  o 
düşünceleri  kafamdan  atmak  yerine  daha  fazla  düşünmek  olduğunu  söyler.  Aynı  ses;  o 
çocukların  yaşadığı  dehşeti,  minik  yüreklerinin  nasıl  solup  gittiğini  sürekli  hatırlamam 
gerektiğini tekrarlar. “Bu dünya sen ve senin çevrendekilerden ibaret değil!” der bana.  
İşte böyle bir zamanda gördüm Picasso’nun Guernica tablosunu. Bu yazıyı yazmama 
neden  olan,  benim  aksime  mutlu  bir  çocukluğa  sahip  olmamış  ve  olamayacak  çocukları 
düşünmemi sağlayan bu tabloydu.  Onların mutlulukla değil de savaşla geçen çocukluğunun 
yanında benim yaşadığım mutluluğun ne kadar boş ve anlamsız olduğunu hissettim ilk defa. 
Bunca zaman “Elimden ne gelir ki?” diye bahaneler üretmişken aslında neler yapabileceğimi 
fark ettim. Tıpkı Picasso gibi bir tablo yapabilirim ya da çocukluğunu yaşamadan büyüyen 
masum kalpleri anlatan bir şiir yazabilirim. Bunları yapamasam bile yapmamam gereken şeyi 
artık çok iyi biliyorum: Unutmamak. Yapmam gereken şey onların varlığından, hayatlarının 
solup  gidişinden  haberim  yokmuş  gibi  davranmamak;  onlara  sırtımı  dönmemek.  Bu  yazıyı 
okursanız siz de hatırlayın savaş çocuklarını. Onların ellerinden alınan çocukluklarını düşünün 
ve unutmayın bir daha varlıklarını.  
 KAYNAKÇA 
Picasso, Pablo. Guernica. 1937. Tuval üzerine yağlı boya. Museo Nacional Centro de Arte Reina 
Sofía, Madrid. 
Rahime Beyza Koçak 
21601851 
KİŞİYE ÖZGÜ PENCERELER 
Her insanın farklı bir düşünce yapısı ve farklı davranış stili var. Farklı bireylerin aynı olay 
üzerindeki yorumları birbirlerinin tamamen zıttı olacak kadar bile değişik olabilir. Elbette, 
bunun nedeni her birimizin farklı pencereden olayları incelememizdendir. Birimizin penceresi 
olayı  tamamen  görebilecek  kadar  büyükken,  bir  başkasınınki  olayın  küçücük  bir  kısmını 
yorumlayabilecek  kadar  küçüktür.  Peki,  her  birimizin  sahip  olduğunu  varsaydığımız  bu 
pencerelerimizin çerçevesi nasıl oluşuyor? Kim karar veriyor büyüklüğüne, rengine, hangi yöne 
bakacağına ya da kimi görüntüleyeceğine? 
Doğduğumuzda hepimize verilen pencere standarttır. Aynı yere bakmıyor olsalar dahi 
aynı  şekilde,  aynı  büyüklükte  ve  aynı  renktedirler.  Bizler  büyüdükçe  pencerelerimizde 
değişikler olur. Bazısını siz isteyerek yaparsınız ama bazıları sizin izniniz dışında gerçekleşir. 
Sizin izninizin dışında gerçekleşenler genelde beyninizin bilinçaltı gibi yönlendiremediğiniz 
yerlerinde olur. Sonuç olarak öyle ya da böyle oluşan pencerelerimiz artık bizim olaylara bakış 
açımızdır.  Yaşadığımız  herhangi  bir  şeyi  yorumlamak  istersek  penceremize  koşar  onun 
ardından bakarız. Sonrasında yorumumuzu ortaya dökeriz. Ortaya çok farklı yorumlar çıksa da 
herkes için kendi yorumu doğrudur çünkü herkes nasıl görüyorsa ona göre yorum yapar. 
   Şekil : Bakış Açısı  https://www.uludagsozluk.com/bakıs-acısı/1/ 
Dünya üzerinde şu an yaklaşık yedi milyar insanın yaşadığını kabul edersek herhangi bir 
olaya yedi milyar farklı şekilde bakabilecek yedi milyar bakış açısına yani yedi milyar farklı 
pencereye sahip olduğumuzu söyleyebiliriz. Yorumlama olayını ben kendimce düşünce sistemi 
olarak adlandırıyorum çünkü her ne kadar biz gördüğümüz, işittiğimiz anda beynimizde bir 
düşünce belirse de aslında çok kısa zamanlı sistematik bir olay yaşıyoruz. Çoğumuzun sandığı 
gibi  görüntüler  salt  bir  biçimde  bir  anda  beynimizde  düşünceye  dönüşmüyor.  Zaten bir 
düşünceyi yorum olarak adlandırabilmemiz için öncelikle belli aşamalardan geçirmiş olmamız gerekir. Bunu bir fabrikada ham maddenin ürüne dönüşüm sürecine benzetebiliriz. Örneğin, 
işlenmemiş olarak getirilen odun belli aşamalardan geçtikten sonra masa olarak adlandırılarak 
fabrikadan  ayrılır.  Fabrikada  ham  maddelerin  gördüğü  işlemler  de  bizim  için  içinde 
bulunduğumuz toplum, değerlerimiz, genel inançlarımız olarak düşünülebilir.  Bunlar da tam 
olarak  pencerelerimizin  çerçevelerini  oluşturan  etkenlerdir.  Siz  bu  etkenleri  kontrol 
edemezsiniz. Pencereniz gitgide bunlara uygun olarak kendiliğinden şekillenir. İstekli olarak 
yaptığınız değişimler de sizin kendinizi nasıl geliştirdiğinizle ilgilidir. Okuduğunuz kitaplar, gün 
içerisindeki deneyimleriniz, uzmanlık alanlarınız sizin seçtiklerinizdir. Bunlar da pencerenizin 
çerçevesinin diğer bir ögeleridir. Pencerenizin camı da sizin beyin süzgecinizdir. Çerçevenizi 
oluşturan bu etkenler bir araya gelip camınızı ayakta tutar ve yaşananlar size pencerenizin 
camından geçerek ulaşır. Sonuç olarak düşünceniz oluşmuş olur ve bu düşünce yalnız sizin 
fabrikanızın markasına özel bir üründür.  
İnsan  kendini  geliştirdikçe  bakış  açılarının  da  geliştiğini  fark  edebilir.  Önceden 
pencerenizden sadece önünüzdeki çimenliği görürsünüz. Sonrasında çimenliğin arkasındaki 
dağ girer görüş açınıza. Öyle bir raddeye gelirsiniz ki bazen dağın arkasını görmeseniz dahi 
hayal edebileceğiniz kadar gelişmişsinizdir. O yüzden pencereleriniz söz konusu olduğunda 
şekilci  olmaktan  çekinmeyin.  Rengarenk  boyayın  mesela  çerçevesini.  Karamsar  renkleri 
seçmeden capcanlı, size hep iyiyi hatırlatacak renklere boyayın. Genişletebileceğiniz kadar 
genişletin büyüklüğünü. Üstünde bulunduğu duvarı boydan boya cam yapın mesela. Ama 
özellikle  başkalarının  pencerelerini  de  ziyaret  edin.  Manzaralarının  ne  olduğuna  bakın, 
malzemelerini inceleyin. Onların dizaynlarından da fikir edinip kendi pencerenizi size özgü bir 
şekle  getirin.  Başkalarının  da  sizin  pencerenize  baktıklarına  imrenmelerini  sağlayın.  En 
kalitelisi, en yararlısı neyse onu kullanın inşa ederken. Düşüncelerinizin değerini bu şekilde 
arttırabilirsiniz. Her zaman aklınızda bulunsun, en çok talep edilen ürünlerin fabrikaları her 
zaman en kaliteli ürünü kullananlardır. 
Kaynakça 
Travis, Pete. Bakış Açısı. 2008. Columbia Pictures. Film. 
Nisa Ekmekcioğlu 
        Özgür Olsam “Erkek Adam” Gibi 
Kadın olmak zor bu dünyada. İlk defa duyduğumuz ya da dile getirdiğimiz bir ifade 
değil bu. Aydınlanan her yeni günle beraber aldığımız koca/sevgili vahşeti haberleri, otobüste 
karşılaştığımız dikkat çekecek ve sinirden delirtecek derecede sakinlikle yapılan taciz 
hareketleri, yolda yürürken bizimle beraber ilerleyen baştan aşağı süzücü bakışlar ve bunlar 
gibi daha birçok sebep bile basit bir yaşam döngüsü içinde kadının ne denli zorluklarla 
sürekli baş etmek zorunda kaldığını yeterince açık bir şekilde gösteriyor bence. Klasik 
cümleler belki bunlar, belki de her gün yeniden duydukça sıkıldığımız cümleler. Yine de 
bağırarak söylenmemeleri –söylenememeleri- rahatsız ediyor beni. 
  Deniz Gamze Ergüven’in yazıp yönettiği; öksüz kalmış beş kız kardeşin geri kafalı 
amcaları ve babaanneleri tarafından bastırılmasını ve birer çeyrek altından daha önemli 
görülmemesini anlatan “Mustang” adlı filmi izledikten sonra bu rahatsızlık durumum daha da 
arttı. Medeniyet seviyesine ulaşmaya dahi yaklaşamamış beyinlerin kadına bakış açısı ve 
daha da kötüsü kadınların da bu tutumlara boyun eğmesi kadar üzen ve sinirlendiren bir şey 
daha yok. Hâlâ ısrarla “namus” algısının kadının cinselliğiyle bağdaştırılmasını, kızların yaşı 
geldiğinde- bu ifadeden kastım da maalesef 15-16 yaşları- sofradan bir boğaz eksiltmek için 
sevmedikleri fakat ömürleri boyunca boyun eğmek zorunda oldukları sapık ruhlu “insanlarla” 
evlendirilmelerini, çocuksu masum hareketlerinin arkasında sapkınlık ve terbiye eksikliği 
aranmasını anlamıyorum. Eminim ki azıcık eğitim gören ve küçük de olsa bir zekâ belirtisine 
sahip hiçbir birey de tüm bu olan bitenlere de anlam veremez bence. 
  Bir şeyler yapılmalı tüm bu basmakalıp ifadeleri, zorbalıkları, ahlaksızlıkları yıkmak 
için. İki kadın sokak ortasında bıçaklanıp öldürüldükten sonra üçüncüsü için polis koruması 
sağlamakla çözülecek gibi bir durum olmadığını anlamak lazım. Yapmacık “bilinçlendirme” 
politikalarıyla, sahte göz boyamalarla çözülmez bu sorun. İnsanların kafasına işleyen 
paslanmış düşünceleri söküp atmakla başlamak lazım. Cinsiyetin hiçbir şey ifade etmediğini, 
güçlünün ve zayıfın arasındaki farkın fizyolojik sebepler olmadığını, etiketlemelerin ve 
tekleştirmenin ahlakla alakasının dahi bulunmadığını insanlara öğretmek ve her birimizin 
hayat tarzına bu görüşleri sökülmez dikişle işlemek lazım. Kadının “namuslu” olmakla 
sorumlu ya da kocası ne dersi sorgusuz sualsiz ona uymak zorunda olmadığını kabul ettirmek 
lazım insanoğluna. Yani diyorum ki bağnaz ve yobaz olmayı bırakmak lazım ey insanlar! 
  Bu konudan bahsederken bile sıkılıyorum, geriliyorum ve yaşadıklarım aklıma geldiği 
için huzursuz oluyorum. Benden daha ağır travmalar yaşayan masum kadınların iç 
dünyalarını hayal bile edemiyorum. İçim sıkılıyor, bunalıyorum ve umutsuzluğa kapılıyorum 
çoğunlukla. Keşke diyorum; keşke insanoğlu gözünü açsa. Etrafındaki tüm adaletsizliklere, 
eşitsizliklere, haksızlıklara ve ezilmişliklere gözünü açsa şu zeki insan! Açsa da bir görse 
bazen bir bakışla, biz sözle, bir hareketle, hatta çoğu zaman da bir düşünceyle bir bireyin 
içinde yol açtığı yıkımları. Belki o zaman kendinden utanır, suçluluk hisseder, üzülür ve bu 
saçmalıklarına son verir. Kadının değersiz olduğuna inanmayı bırakır, onun vücudu ve 
psikolojisi üstünde hüküm sürmeye çalışmaktan vazgeçer, -biraz fazla olacak fakat- belki de 
bir anlığına bile olsa kadını anlamaya çalışır. Nasıl olsa hayal kurmak, keşke demek 
bedava… 
1 
 Nisa Ekmekcioğlu 
  Bugün umuyorum ki hayatımın sonraki yirmi yılını da “kadın” olmanın korkusuyla 
yaşamayacağım. İstediğimi giyeceğim, istediğim saatte evime gireceğim, istediğim yere 
gideceğim, istediğim insanın elini tutacağım. Umuyorum ki benim gibi tüm kadınlar da 
istediğini yapacak, ürkek ve sessiz kalmayacaklar. Umuyorum ki tüm erkekler kadınların 
kendilerinden hiçbir farkı olmadığını kabul edecekler; eşlerine, arkadaşlarına, kardeşlerine, 
annelerine bu görüşle yaklaşıp değer verecekler. Ve yine umuyorum ki bundan yirmi yıl 
sonra bu konu tarihe gömülecek, insanlık vakti zamanında yaptıklarından utanıp diline bile 
getirmeyecek bu konuyu, özgürlük sadece Ali’nin Ahmet’in değil de Ayşe’nin Elif’in de 
olacak… 
2 
 
Nazlı Delal ENSARİOĞLU 
21302425 
Leman MÜFTÜOĞLU 
Türkçe 102- SEC31 
23 Şubat 2015 
                                                              AŞIRI DOZ HIRS 
İstisnasız hepimizin gözünü karartan en uç duygudur hırs. Zaman zaman öyle yoğun  
hissederiz ki, kendimize veya etrafımızdakilere ne kadar zarar verdiğimizi göremeyecek  
kadar kör oluruz. Öylesine hedefe yoğunlaştırır ki ancak istediğimiz başarıya ulaştığımız zaman 
görebiliriz uğruna neleri feda ettiğimizi ve o zaman anlarız aslında mutluluğun ‘yetinmek’le  
doğrudan bir ilişkisi olduğunu. “Whiplash” filminde bahsettiğim duygular olabilecek en  
mükemmel şekilde gözler önüne seriliyor. Film, çocukluğundan beri çok iyi derecede bateri çalan 
ve ülkesindeki en iyi müzik okulunu kazanmış hırslı bir genç müzisyen olan Andrew'le psikopat  
sayılabilecek kadar mükemmeliyetçi bir karaktere sahip, okullarının orkestra şefi olan Fletcher  
arasındaki öğretmen öğrenci ilişkisini anlatıyor. Fletcher, Andrew'daki azmi ve yeteneği fark edip  
onu okulun orkestrasına alır. Andrew, gerek etrafındakilerin yaptığı işi küçümsemesinden, gerekse 
müziğe olan sevgisinden yaptığı işte en iyi olmaya kararlıdır. Fletcher bunun farkındadır fakat  
onun amacı dünyadaki en iyi müzisyeni yetiştirmekten öte Andrew'ın kendi sınırlarını aşarak  
olabileceğinden daha iyi olmasını sağlamaktır. 
Şüphesiz ki filmde en çok akılda kalan replik Fletcher'ın söylediği “Good job ingilizcedeki  
en zararlı iki kelimedir.’’ olmuştur. “Good job” sözlükteki Türkçe çevirisiyle iyi iş olup bizdeki  
karşılığı ve aynı zamanda alt yazıda da geçtiği haliyle “aferin”dir. Bu söz Fletcher’ın başarı  konusundaki doyumsuzluğunu en açık şekilde ortaya koyuyor. Fletcher Andrew'ın performansını  
asla takdir etmeyerek üzerinde fiziksel şiddet ve psikolojik baskı içeren birçok metot uygular.  
Andrew'daki aşırı hırs pes etmesine müsaade etmez ve kanayıp parçalanan ellerine aldırış  
etmeden daha iyi olabilmek için durmadan çalışır. Hırs gözünü o kadar bürümüştür ki başarısına  
engel olacağını düşünerek sevgilisinden ayrılıp özel hayatını tamamıyla bir kenara bırakarak  
kendini müziğine adar. Şefini memnun etme çabası tarafından ele geçirilen Andrew, hırsının ona  
yaptırdıkları yüzünden zaman zaman hayatını tehlikeye atar. 
 Filmin son 9 dakikasında Andrew'ın bateri performansına yer verilmiş; kimileri bunun sıkıcı  
ve bunaltıcı olduğunu düşünüp filme ağır eleştirilerde bulunsa da çoğunluğun ve ayrıca benim  
görüşüm tam da filme yaraşır bir şekilde bitirildiği yönünde. Her şeyden önce müzikal anlamda  
inanılmaz bir performans sergileniyor. Muazzam bir işitsel haz yaşatırken, gerilim 1 saniye olsun 
düşmüyor. Sıradan filmler bir kaza, ölüm, saldırı gibi sahnelerle bitirilip, anlık  
gerilimler yaşatırken veya kolaya kaçıp kısa bir mutlu son sahnesiyle bitirilirken bu filmde  
alışılagelmiş film kalıbının dışına çıkılıp risk alınmış. Bu olağanüstü performansı dinlerken  
görüyorsunuz ki Andrew, Fletcher'ın hırsının yol açtığı bir kaza sonucu ölen başka bir öğrencisinin  
aksine, olmak istediği müzisyen oluyor ve böylesine farklı bir mutlu son örneğinin uzun soluklu  
gerilimle beraber verilmesi izleyiciye eşsiz bir seyir keyfi yaşatıyor. 
Tabii ki filmi bu denli kusursuz ve sıradışı yapmaktaki en büyük rolün oyunculara ait olduğu  
göz ardı edilemez. Çünkü ‘hırs’ gibi soyut bir kavramı gerçek hayatta olduğundan bile daha  
gerçekçi ve yoğun hissettirmesi bu filmi efsaneleştirebilecek en önemli özelliğidir. Zaten filmde  verilmek istenen asıl duygular gösterilmeden veya söylenmeden çok başarılı bir şekilde  
hissettiriliyor. Öylesine ustalıkla oynanmış ki, film 19 gün gibi, bu başarıdaki bir film için oldukça  
kısa bir sürede çekilmiş olmasına rağmen her şey yeterince özenli duruyor ve bu noktada filmin  
yapımcıları elde ettikleri başarıyı başrolü paylaşan Miles teller (Andrew) ve J.K Simmons'a  
(Fletcher) borçlu. 
En iyi film dâhil 5 dalda Oscar adayı olan bu filmin hak ettiği değeri görmesi gerektiğini  
düşünüyorum. Herkesin tanıdığı bu tehlikeli duyguyu şahsen yaşamaktan ziyade hem yoğun bir  
şekilde hissedip hem de diğer gerçekleri görerek izlemenin her insana kişisel anlamda önemli  
katkılarda bulunacağı kanaatindeyim. Zira benim için öyle oldu. Filmi izlemeden önce başarı  
odaklı yaşayan bir insanken izledikten sonra anladım ki bir şeyi aşırı istemek, istediğini elde  
etse bile insanı mutsuzluğa götürüyor ve mutsuz bir insan ne kadar güce ve beceriye sahip olursa 
olsun başarılı sayılmaz. 
 
Astronotlar ve Üniversite Öğrencilerinin Ortak Özellikleri 
  Hiç ıssız bir gezegende tek başınıza kalmayı düşündünüz mü? Başınıza 
gelebilecekleri? Sizinle işbirlği yapmayan, elverişsiz doğa koşullarında yaşamayı? 
Düşündüyseniz veya aklınızdan geçmediyse de, sahip olmanız gereken ilk özellik 
kararlılık olmalı. Bütün zorluklara karşı gelebilecek bir kararlılık. Soğuk, açlık, 
iletişim kopukluğu, fırtınalar, ve bunun gibi daha birçok nedene karşı gelebilecek 
bir kararlılık. Andy Weir’in 2015 tarihli Martian (Marslı) isimli yapıtında görülen 
cinsten bir kararlılık. Mars koşulları kadar olmasa da, üniversite hayatı da insana 
bu tip zor zamanlar yaşatabilir. Midtermler, finaller, quizler, ödevler derken insan 
kendini tempo içinde kaybedip, adeta hayati bir mücadelenin içinde bulabilir 
kendini. Bakarsınız kendinize gece dört sularında kahve yapıyorsunuzdur. Bazı 
günler kütüphaneden sonunda dışarı adım attığınızda saat 02.30’u 
göstermektedir.  
  Üniversiteyi Mars ile karşılaştırmak gerekirse, öncelikle ikisi de zordur. 
Astronot olmak ne kadar zorsa iyi bir bölümde başarılı olmak da bir o kadar zordur 
bence. Uzayda insanlar karşılarına çıkan doğal problemleri çözmek için uğraşırken 
öğrenciler önlerine çıkarılan yapay problemlerle uğraşır dururlar. Bilkent için 
konuşmak gerekirse, derslerin büyük bir çoğunluğu dinleyen kitlenin IQ 
(Intelligence Quotient – Zeka Katsayısı) seviyesi yüz ve üzeriymiş gibi anlatılır. 
Çözülmesi gereken on soru mevcutsa en fazla dördü çözülür. Genellikle kalan altı 
sorunun birleşimini barındıran sorular da sınav sorularını oluşturur. Amaç 
öğrencinin “düşünmeyi sağlaması” olsa dahi,  bu tutum öğrenciyi hayatta kalma 
savaşı veriyormuşçasına zorlu koşullara sokar. Astronot içinde bulunduğu sorunu 
çözme kapasitesine ulaşırsa hayatı kurtulabilir. Öğrenciler için ise durum pek iç 
açıcı değildir. Sayısız soru çözülse bile profesör sınavda öğrenciye kırk puana mal 
olacak o soruyu karşısına koyar. Kitap içerisinde Mark Watney, ana karakter ve 
Mars’ta mahsur kalan astronot, aç kalma sorununa çözüm bulmak için dışkı ve 
verimsiz Mars toprağını karıştırarak patates ekebileceği bir ortam yaratır kendine. 
Kitapta bu fikir ona yeterli yiyeceği kazandırsa da, öğrenci hayatı bu şekilde 
yürümez. Sınavda eğer öğrenci, sorunun çözüm yolun  hatırlayamaz ve “alternatif” 
çözüm yolları aramaya başlarsa, genellikle o sorudan puan alamaz.   Bütün bu zorluklara karşı dik ve ayakta durabilmek için öğrencinin son 
derece kararlı bir yapısının olması şarttır. Sıkılmadan, yorulmadan çalışmaya alışık 
olmalı ve haftalık ödevlerin yanında ders tekrarı ve sosyal etkinlikleri de hayatında 
bulundurabilmelidir. Bir nevi akıntıya karşı içinde bulduğu dala tutunabilmelidir. 
Peki nedir bu dal? İnsanın tüm bunlara dayanabilmesini sağlayan, onu ileriye 
doğru iten bu güç nedir? Kimi gelecek kaygısı, kimi sevdasını ileri sürer. Bence bu 
güç aileden gelir. Hem sahip olunan hem de kurulacak yeni aile düşüncesi insanı 
bu yola sokar. Aileyi mahcup etmemek düşüncesi eğitim öğretim hayatının 
vazgeçilmez bir parçasıdır başarılı çocuklar için. Bu karşılıklı güven bir noktadan 
sonra bir sorumluluğa dönüşür ve bireyi bütün zorluklara dik durmaya iter. Diğer 
yandan her erkek içten içe bir aileye sahip olmak ister. Bunun için de yeterli 
kazanca sahip olmak zorundadır ve üniversite, bu yolda atılan en önemli adımdır.  
  Üniversite öğrencisi astronot dayanıklılığına ve kararlılığına sahip olmalıdır. 
İçinde bulunduğu zorlu, dayanılması güç koşullarda “nedenlerine” tutunarak 
daima ileri gitmeye ve mezuniyete doğru yüzmeye çabalamalıdır. Çünkü ucunda 
güzel bir hayat varsa, kim istemez ki zorlukları aşmayı? Öğrencinin durumunda 
aileye, astronotun halinde hayata bağlılıktır onu saran. Durum, o an ne kadar zor, 
çözüm de ne kadar meşakkatli görünürse görünsün hayatta, özellikle öğrenci 
hayatında, insan her zaman çözümleri ısrarla aramalı ve saklandığı delikten 
çıkarmalıdır.  
Ayhan Okuyan  
21601531 
   
Ceren Toraman 
Karşılıksız Aşkın Anatomisi 
Karşımızdaki insandan hiçbir beklentiye girmeden, sadece onu o olduğu için 
sevdiğimizde buna platonik aşk diyoruz. Bizim için önemsiz bir insanı bile beklentiye 
girmeden sevmek mümkün değilken bence aşk epeyce fedakarlık gerektiren bir durum oluyor. 
Genellikle insanlar, bireylerin neden birini karşılıksızca sevdiğini anlayamıyor. Bir insan 
neden karşılık bulamadığı halde sevgisini alıp başkasına hibe eder? Buna yol açan faktörler 
nelerdir? Platonik aşkın saf aşk olması gibi bir durum mümkün müdür? Bu ve bunun gibi 
sorular insanların kafasını kurcalıyor. Bende uzun zamandır bu konuyla ilgili düşünüyorum ve 
bu yazımda karşılıksız aşkın nedenlerini ve sonuçlarını ele almak istiyorum. 
 
Aslında  karşıksız  aşkla  ilgili  düşünmeye  başlamam  bir  kitap  sayesinde  oldu. 
Ahmet  Günbay  Yıldızın  Aşk  Diye  Bir  Şey  adlı  kitabındaki  karşılıksız  aşkla  ilgili  olan 
denemeleri çok beğendim ve bu kitap beni bu konuyla ilgili düşünmeye yöneltti. Önceden 
bende herkes gibi bunun gelip geçici hatta önemsiz olduğunu düşünürdüm fakat aslında hiç de 
böyle  olmadığının  farkına  vardım.  Bence  karşılıksız  aşk,  aşkın  en  saf  hallerinden  biri. 
Karşılıksız sevebilen kişi, belli bir bedel ödemeye razı olan ve bu bedeli de kalp ağrısıyla, aşk 
acısıyla, uykusuz gecelerle ödeyen kişidir. Yani hiçbir karşılık beklemeden sever bu kişi. 
Tıpkı Aşkın 500 Günü filmindeki Tom’un Summer’a olan karşılıksız aşkı gibi. Sevgisine 
hiçbir  kulp  takmaz.  Belli  bir  menfaat  peşinde  koşmaz. Ama,  fakat,  ancak,  lakin,  eğer, 
şayet olmadan  sever.   Aşkın  tüm  lezzetlerine  doyarak  sever.  Aşkın  lezzetlerine,  karşılık 
bulamamanın verdiği o acı tat da dahildir. Şair, diyor ya hani "Ayrılık da sevdaya dahil." diye, 
tıpkı onun gibi acı da dahildir sevdaya. Maşuğun bir gülümsemesi aşığa dünyanın en ferah 
esintisini bağışlar ve gene maşuğun umursamaz halleri aşığa yeryüzünde cehennemi yaşatır. 
 Ceren Toraman 
Yani  karşılıksız  aşk  dipten  dibe  tüm  duyguları  birkaç  dakikalık  arayla  yaşayabilme 
kapasitesine sahip kişilere göre bir şeydir. Bu anlamda ne kadar karşılıksız aşkı güzellesem de 
platonik  aşkta  patolojik  bir  yan  da  gözlemliyorum  ben.  Bir  insan  çevresinde  yüzlerce, 
binlerce, milyonlarca farklı kişi varken neden bir kişiye tutulur, neden bir kişide tutuklu kalır? 
İnsan neden acı çekmeye razı olur? Bu soruların yanıtı bende yok. Ancak bazı çıkarımlarda 
bulunabilirim sanırım. Özellikle Yıldız'ın denemelerini okuduktan sonra meseleye biraz daha 
geniş bir perspektiften bakmanın daha faydalı olduğunu fark ettim. Bence karşılıksız seven 
insanlar, acı çekmeye ihtiyaç duyuyorlar. Mazoşizm anlamında söylemiyorum bunu. Şöyle 
açabilirim meseleyi. Bazı insanlar hayatı dolu dolu yaşamak isterler. Acıysa acı, hüzünse 
hüzün, sarhoşluksa sarhoşluk, yemekse yemek... Her şeyin aşırılığını severler. Bir porsiyon 
hüzün onlara yetmez. Onlar 3.5 porsiyon acı çekmek isterler, ancak duygu mekanizmaları 
diğer insanlardan farklıdır. Dozaj farkı vardır arada. Ancak aşırı dozda kendilerini bulabilirler, 
ancak öyle ferahlayıp rahata erebilirler. Kendilerini en kötü konuma sokarlar, böylece en ufak 
bir iyileşme bile olduğundan daha çok mutluluk verir.  
 
Sözün özü, normali hangi norm ile açıklamak gerekir, hakikaten bilemiyorum. 
Ancak karşılıksız aşk ve sonrasındaki acı süreçlerinin anormal ve hatta patolojik bir durum 
olduğu konusunda gün geçtikçe daha da emin olmaya başlıyorum. Platonik aşk mevhumuna 
uzak olmayan, bilakis karşılıksız aşk acısını senelerce en yoğun biçimde yaşamış ve bu sancılı 
süreci bir şekilde geride bırakmış tecrübeli biri olarak diyebilirim ki duygularını en yoğun 
halde yaşayan insandır platonik aşık. Tüm duyguları kana kana yaşamıştır, ancak sürecin 
bedensel ve ruhsal anlamda yaptığı hasarı göz önüne alınca karşılıksız aşkın tehlikeli bir 
hastalık ve ruhsal bozukluk olduğunu düşünüyorum. Biliyorum da konuşuyorum. Aşkla... 
 
 Ceren Toraman 
KAYNAKÇA 
Ahmet Günbay Yıldız. Aşk Diye Bir Şey. Timaş Yayınları. 2015. 
 
BAŞLANGIÇLAR VE UMUTLAR 
Yeni yıl… Yeni hayaller, yeni umutlar… Bir yılın bitişi, yeni bir yılın başlangıcı hep umudu temsil 
etmiştir. Kim aksini söylüyorsa inanıyorum ki o bile içinde bir umut taşıyordur yepyeni bir başlangıç 
için. Çünkü başlangıçlar özeldir. Kimi zaman insan affetmeyi öğrenir kendini ya da bir başkasını, kimi 
zaman unuttuğu güzel duyguları geri çağırır. Başlangıçlar özeldir. Çünkü biliriz ve hissederiz ki 
değişmek ve değiştirmek için gerekli güce sahibizdir. Yeni bir yıla hazırlanırken kendimizi böyle 
umutlu, keyifli ve değişime açık hissetmemiz işte bu yüzdendir. 
Yılbaşı Gecesi sıradan bir film belki, evet klişelerle dolu ve bu senaryonun ne özelliği var 
dedirtebilir insana. Ama bu filmi anlamlı kılan şey çok farklı: Umut. Dünyanın hâlâ yaşanabilir bir yer 
olduğunu, yaşanacak güzel duyguların hâlâ var olduğunu anlatıyor film. İnsanlar ikinci bir şansı hak 
eder ve değişmek bizim elimizde. Filme ön yargıyla yaklaşmadığımdan ders çıkardığım çok fazla şey 
var aslında. Değişmeyi ertelememize gerek yok, değişim için gerekli olan tek şey biziz. Biz yeter ki 
umudumuzu kaybetmeyelim, yeter ki bir adım atalım geleceğe doğru, gerisi gelir.  
Bazen düzelmeyeceğine inanırız kötü giden şeylerin. Ya da deliler gibi pişmanlık duyarız ama 
elimizden hiçbir şey gelmeyeceğine çoktan inandırmışızdır kendimizi. Bazen elimizde olmayan 
sebeplerden dolayı kaybettiğimiz şeylere hayıflanırız, bazen hayata bir şans vermek için fazla ön 
yargılı davranırız. Hepsi hayattan birer parça ve hepsinin çözümü basit: Derin bir nefes alıp 
gülümsemeyi hatırlamak, umut etmek. Umut, insana zor durumları atlatma gücü verir. Umut yeni 
başlangıçları, güzel günleri çağırır. Umut öyle mucizevi bir şeydir ki kendimizi ona teslim ettiğimizde 
işlerin yoluna girdiğini de fark etmemiz uzun sürmez. 
Yeni bir yıl, umudun var olduğunu hatırlamamız için çok güzel bir fırsat. Varlığını unuttuğumuz 
güzel duyguların tekrar hayat bulması için en güzel zaman yılbaşı gecesi. Sıradan bir geceden farkı 
yokmuş gibi dursa da onu farklı kılan bizim ona verdiğimiz anlam. Her zamankinden daha farklı bir 
heyecan hissediyorsak, geleceği umutla ve sabırsızlıkla bekliyorsak, sonunda bir şeylerin 
değişebileceğine inandıysak o gece farklıdır. Üç yüz altmış beş günün sadece bir gününü dünyanın 
hep birlikte ve neşe içinde kutlamasını sağlayan şey de umuttur. Herkes bir an aynı duyguları paylaşır, 
tüm dünya tek bir yürek olur. İnsanların gözündeki o coşku, o yaşam enerjisi aslında tek bir şeyi temsil 
eder. İnsanlar başka zaman bir şeyin gelişini kutlamaz aynı anda, o coşkuyla. Ama o an özeldir. 
Yepyeni planlar yaparsınız geleceğe dair. Geçen senelerde yapamadığınız, belki fırsat veya zaman 
bulamadığınız, hep ertelediğiniz, bahaneler uydurduğunuz şeyleri hayata geçirmek için önünüzde 
koskoca bir yıl vardır. Sizi harekete geçirecek güce sahipsinizdir o gece. Belki asla affetmem dediğiniz 
birini affedersiniz, belki ne zamandır içinizi kemiren bir kırgınlığa son verirsiniz özür dileyerek. Belki de 
hiçbiri, sonunda kendinizle olan hesaplaşmalarınıza son verirsiniz, kendinize huzurlu olma hakkını 
tanırsınız.  
Başlangıçlar özeldir. Onları özel yapan da biziz. Umudumuz ve biz… İnsanı insan yapan 
şeylerden biridir umut ve gerçekten çok farklı bir dünyanın kapılarını açar bize. Yeter ki biz isteyelim, 
yeter ki umut edelim. Yeni bir yıla girerken hayata karşı ön yargılarımızı silip atalım ve kendimizi de 
yenileyelim. Yenileyelim ki gelecek güzel günleri fark edecek bilincimiz olsun. Hayatın yanımızdan 
öylece akıp gitmesini engelleyelim. Bu sene yılın son gününde, bir kere daha gözlerimizi kapatıp 
gülümseyelim. Ve bilelim ki o senenin güzel geçmesi için ilk adımı attık bile. Bilelim ki hayat bize 
istediklerimizi vermeye başlayacak, biz istediğimiz sürece… 
Selen İmamoğlu 
 
MARS’TA MAHSUR KALMAK 
  Hayatta kalmak için sınırlarınızı ne kadar zorlayabilirsiniz? Hiç düşündünüz mü? İnsanoğlu 
yaşam ile ölüm arasında tercih yapmak zorunda kaldığı zaman çok sıra dışı işler başarabilir. Bu 
insanın temel içgüdüsüdür. Zorlukla karşılaştığımızda, seçeneklerimiz ne kadar ölüme yakınsa 
aldığımız risk de o ölçüde artar. Risk almanın neticesinde de olağanüstü yaratıcılıkla birlikte 
mücadele edebiliriz. Bir adada mahsur kaldığınızı düşünün, buradan kurtulabilmeniz, sizin ne 
kadar cesur ve ne kadar yaratıcı olabileceğinize bağlıdır. Sınırları zorlamanız ve bazı tavizler 
vermeniz gerekir.  
  Peki ya mahsur kaldığınız yer bir gezegen ise... Elbette böyle bir durumun şu an için 
gerçekleşmesi zor gibi gözükse de, kim bilir belki yakın zamanda böyle bir durumdan söz 
edilebilir. Andy Weir’in romanı The Martian’da (Marslı) böyle bir durum söz konusu. Bir astronot 
Mars’ta mahsur kalıyor ve doğal olarak hayatta kalma içgüdüsü onu ve daha sonra da 
mürettebatını çılgınca şeyler yapmaya itiyor. 
  Söz konusu Dünya’dan milyonlarca kilometre uzakta mahsur kalmaksa, gerçekten yaratıcı 
olmanız ve potansiyelinizin tamamını kullanmaya çalışmanız gerekir. Siz fiziki ve psikolojik 
sınırlarınızı zorlamazsanız hayatta kalma şansınız düşer. Ben bu durumu riski çok yüksek olan bir 
işte çalışmaya benzetiyorum. Aslında temel olarak insan yaşamak, hayatta kalabilmek için çalışır 
ve çabalar. Temel görevimiz iaşemizi ve ibatemizi sağlamaktır. Bunları halledebildikten sonra 
hayat standartlarımızı arttırmak için uğraşabiliriz. Yani, tarih öncesi çağlardaki atalarımız gibi her 
geçen gün yeni bir sistem keşfetmeniz gerekir ve yaptığınız her şeyde ilk olmanın getirdiği 
zorluklar mutlaktır. 
  Bir şeyin ilki olmanın insana getirdiği tecrübesizlik ve sorumluluklara da değinmemiz 
gerekiyor. Bu noktada ilham alabileceğiniz önceki tecrübelerden, yaşanmışlıklardan gelen bir 
birikim olmayacaktır. Tamamen kendi yaratıcılığınızla baş başasınız, tek sahip olduğunuz şey bir 
zaman dilimi. Bunu iyi tayin etmelisiniz. Her şeyin matematiğini yapmalı ve önceden çözüm 
yolları üretmeniz gerekir. Elbette bu herkesin yapabileceği bir iş değildir. Ayrıca her eyleminiz, 
neticesi olumlu ya da olumsuz, çözüme yaklaştıracak ve şüphesiz ruh halinizi de doğru orantılı 
bir şekilde etkileyecektir. 
  Unutmamamız gereken bir diğer husus ise yalnızlıktır. Bilindiği üzere insanoğlu şimdiye 
kadar Mars’ta herhangi bir yaşam izine rastlamamış ve orada canlı bir organizmanın olmadığına 
kesin kanaat getirmiştir. Bu durumu elbette tehlikeyi azaltan bir unsur olarak düşünmeliyiz. 
Lakin insan ilham almak için iletişime ihtiyaç duyar. İletişim çağında yaşadığımızı ve bizden sonra 
bu gelişmelerin daha da ilerleyeceğini varsayarsak, koskoca bir gezegende canlı tek organizma 
olmak beraberinde bunalımlar getirebilir.    Romanın baş kahramanı Mark Watney’in hiç pes etmeden yaşam mücadelesini 
sürdürmesi ve Mars’ta hayatta kalması gerçekten ibretlik bir hikayedir. İnsanoğlunun yaşama 
arzusunun ne kadar şiddetli olduğunu, Mars’ın çetin şartlarına göğüs gererek kanıtlıyor. 
Dışardan bakıldığında hayatta kalmanın imkansız gözüktüğü şartlar bile insanın yaşama arzusuna 
üstün gelemiyor. Bu açıdan roman bende, insanoğlunun hayata karşı doyumsuz bir isteğe haiz 
olduğu intibaını uyandırıyor. 
  Şu an için romanın senaryosu hayal gücümüzü zorlasa da insanoğlu yakın bir gelecekte 
gezegenler arası seyahat edebilecek kapasiteye ulaşacak gibi gözüküyor. Elbette, her yenilik, 
beraberinde de yeni sorunlar getiriyor. Belki ilerleyen zamanlarda böyle bir olay gerçekleşebilir. 
Eğer o astronotun yerinde biz olsak, Mars’ın şartlarıyla tek başımıza böyle bir mücadele verebilir 
miydik? Elbette bu sorular şimdi cevapsız olsa da, yakın zamanda böyle bir durum karşısında 
insanların benzer bir mücadele verebileceğinden şüphem yok. Belki de insanoğlu böyle bir 
mücadeleci ruha sahip olmasa bu günlere kadar gelemezdi. 
Kaynakça 
Weir Andy, 2014, Marslı, İstanbul, İthaki Yayınları 
 
Sait Berk SAATÇİ 
Ekin Üstündağ 
21602770 
        ELLİMİ SALLASAM ELLİSİ 
  Geçen gün izlediğim Ne Dilersen (Absolutely Anything) adlı filmin beni nasıl etkilediğini 
anlatmak istiyorum. Film çok eğlenceli ve komik olmak ile birlikte çok güzel de bir konusu var. Filmde 
uzaylılar insanları sınamak için sıradan bir insanı seçiyorlar ve ona özel bir güç veriyorlar. Bu andan 
itibaren bu sıradan kişinin dilediği her şey, elini salladıktan sonra gerçek oluyor. 
  Bu harika bir şey gibi gözüküyor. Hepimiz hayatta en az bir kere böyle bir yeteneğimizin 
olmasını istemişizdir herhalde. Hiç bir zaman sahip olamayacağımız bir oyuncağa sahip olmayı, tonla 
paramızın olmasını, yapmamız gereken işlerin kendiliğinden yapılmasını ya da daha çok zamanımızın 
olmasını eminim ki dilemişizdir. En azından ben çok diledim. Filmdeki arkadaş da birçok ilginç dilekte 
bulunuyor. Küresel ısınmanın durması, savaşların bitmesi ölülerin canlanması, köpeğinin konuşması 
gibi. Fakat garip bir şekilde dilediği şeylerin bir çoğu ters tepiyor. Küresel ısınma duruyor, insanlar 
donmaya başlıyor, ölüler canlanıp zombi gibi insanlara saldırıyor... 
  Bu da bana İngilizlerin bir deyimini hatırlatıyor: "Ne dilediğine dikkat et, bir gün 
gerçekleşebilir". Yani dilediklerimize dikkat etmeliyiz, bazı zamanlarda dilediğimiz şeyler aslında bize 
uygun olmayabilir ve bizi mutlu etmeyecek olabilir. 
   Düşünüyorum da benim de filmdeki gibi ters tepmiş bir hayalim vardı. Ben küçükken 
matematiği çok severdim. En sevdiğim ders matematik idi. Matematik problemleri çözerken çok zevk 
alırdım. Bu yüzden ben de büyüyünce matematikçi olmak istiyordum. Hem sevdiğim bir iş yapacak 
hem de para kazanacaktım. Kim "büyüyünce ne olacaksın?" diye sorsa ben "Matematikçi olacağım. 
Bütün problemleri çözeceğim." derdim. Ailem de bana küçük kardeşimi çalıştırmamı ancak o zaman 
iyi bir matematikçi olabileceğimi söyledi. Ben de kardeşim ile ders çalışmaya başladım. Kardeşim 
sınavı, ödevi ya da anlamadığı bir konu olduğunda, ki bu çok fazla oluyordu, bana geliyordu. Fakat bir 
zaman sonra fark ettim ki ben aslında pek de iyi ders anlatamıyordum. Kardeşim anlattıklarımı hiç de 
anlamıyordu. Zaman ilerleyip ben üst sınıflara geçtikçe yeni anlatılan matematik dersleri de çok 
karışık, çok zor bir hale geliyor ve benim de ilgimi çekmemeye başladı. Fark ettim ki artık pek de 
matematiği sevmiyor, matematikçi olmak istemiyordum. Bir anda eskiden hayalini kurduğum bir şey 
artık benim için mutluluk vaat etmiyor, haz vermiyordu. 
  Sanıyorum ki, biz insanlar hayal kurar iken hiçbir şekilde kötü olasılıkları hesaba katmıyoruz. 
Bu yüzden de körü körüne mutlu olacağımıza inanıyoruz. Benim matematikçi olmak istemem ya da 
filmde ölülerin canlandırılmak istenmesi gibi her şeyin mutlak iyi olacağına ve bizim de sonsuz bir 
mutluluğa erişeceğimizi zannediyoruz. Fakat bazen öyle olmayabiliyor ve hayal ettiklerimiz bizi 
aslında mutlu edecek şeyler olmayabiliyor. Bazen de hayallerimize ulaştığımızda mutlu olamadıysak 
bu sefer de sürekli daha fazlasını istiyebiliyoruz. Sürekli bir doyumsuzluk içine giriyoruz ve tatmin 
olamıyoruz. Sürekli daha fazla paramızın olmasını istememiz buna örnek olabilir. Oysaki olabilecek 
diğer ihtimalleri ihmal etmeyip onları da düşünsek ve daha gerçekçi hayallerimiz olsa belki sonunda 
ya daha az üzülür ya da daha mutlu olabiliriz. 
  Sonuç olarak, biz insanlar hayal kurmayı pek seviyor gibiyiz. Bu kurduğumuz hayallerin 
hepsinde kesinlikle mutlu olacağımıza körü körüne inanıyoruz. Bunun sebebi galiba sadece mutlu olacağımız yerleri düşünüyor, mutsuz olacağımız hiçbir şeye ihtimal vermiyoruz. Bu yüzden bazen 
ulaştığımız hayaller ile yetinmiyor sürekli daha fazlasını istiyoruz. Mutlu olmak içinse bize gereken 
gerçekçi olabilmek gözüküyor.  
 
  
Arada Kalanlar
	 	 	 	   
	 Yaşadığımız dünyada, etrafımızda birbirinden farklı insanlar görüyoruz. Kimisi yanımızdan sadece 
geçip gidiyor kimisiyle hayatlarımız bir yerde kesişiyor ve artık hayatlarımızın bir parçası haline geliyorlar. Bu 
insanlardan bazıları hayatlarını bizden daha lüks yaşarken bazıları bizim olduğumuz seviyeye gelebilmek için 
tüm ömürlerini harcıyorlar. Bu karşılaştığımız kişilerin hayatımıza girmesine bazen biz karar veriyoruz bazen 
elimizde olmayan bir şekilde gelişiyor her şey. Sonucunun güzel olup olmaması şansımıza bağlı bu durumda. 
Hayatın bu gerçeği hakkında yazma isteğimi oluşturan şey Zülfü Livaneli'nin Konstantiniyye Otel'i isimli 
kitabıydı.Kitabın içinde insanların kendilerinden üstün olan kişilerle aynı ortamda bulunmasını ve 
birbirlerine karşı olan düşüncelerini okuyoruz. Bu durum beni kendim hakkında da biraz düşünmeye 
yöneltti.Acaba ben kendimden üstün olan kişilere nasıl davranıyorum ve onlar hakkında nasıl düşünüyorum?  
	 Kendi hayatıma baktığımda etrafımdaki insanlar genelde aynı seviyede bulunuyorlar ve bundan 
dolayı aralarında herhangi bir davranış farkı ya da düşünce farkı oluşmuyor. Üst ya da alt seviyeden biriyle 
aynı ortamda bulunduğumda ise onların davranışlarına göre hareket etmeyi tercih ediyorum. Onlar eğer 
kendi üstünlüklerini ya da benim seviyemden aşağıda olduklarını bilerek gözüme sokmaya kalkışıyorlarsa ben 
de aynı saygısızlıkla onlara karşılık veriyorum.Eğer onlar seviye farkına dikkat etmeden davranış 
sergiliyorlarsa, ben de onların benden üstün ya da alçakta olmalarına dikkat etmeden davranıyorum. Her tür 
ortamda bulundum ve gördüm ki ne kadar benden üstün bir seviyede olsalar bile kişilikleri bunu kapamaya 
yetiyor. Kendi kendilerine kötülük yaptıklarını fark edemiyorlar ama dışarıdan bu açıkça anlaşılıyor.  
	 Benim için bu durum böyle ama karşılaştığım farklı örnekler de var. Bazı insanlar kendilerinden farklı 
seviyede olan kişilerle aynı ortamda bulunmayı istemezler ve rahatsız olurlar. Bunun sebebi ya egolarıdır ya 
da vicdanları. Kendilerinden üst seviyede olanlarla birlikte zaman geçirirken egoları onları rahat bırakmaz ve 
bu durumu kendilerine yediremezler. Kendilerinden alt seviyede olan kişilerle birlikte olduklarında ise 
vicdanları onları rahat bırakmaz ve durumlarından dolayı utandıklarını görürüz ya da o kadar cimrilerdir ki 
sahip oldukları imkanları paylaşmak istemedikleri için hemen oradan uzaklaşmak isterler. Bunların yanında 
bir de özellikle üst seviyede bulunan kişilerin birbirleriyle alakalı sahip oldukları düşünceler ve birbirlerine 
karşı nasıl davrandıklarından gözlemlerime dayanarak bahsetmek istiyorum.Onlar genelde içten içe birbirine 
kin besleyen ve birbirlerinin yerlerinde gözleri olanlardır.Bana sorarsanız en zor durum onlarınki. Neden mi? 
Çünkü hayatta sahip olunabilecek tüm olanaklara sahipler ama yine de tam anlamıyla mutlu 
olamıyorlar.Bana göre bunun sebebi içinde bulundukları bitmek bilmez yarış ve sahip oldukları şeyleri 
kaybetme korkusunu sürekli içlerinde barındırmaları. Tüm bunları düşününce ister istemez en acı verici 
durum onlarınkiymiş gibi hissediyorum. 
	 Tüm bu bahsettiğim insanlar ve az da olsa açıklamaya çalıştığım durumların hepsi benim 
gözlemlerime dayanıyor. İşte bir de bu insanların arasında kalmış ve bir şekilde hayatta mutlu olmaya çalışan 
ve bunu çok da bir şeye sahip olmadan yapmak isteyen bir kesim var. Onlar her şeyin kararında olmasını 
isteyen kişiler ve bence en çok onlar mutlu olabiliyorlardır hayatta sahip oldukları şeylerden. Onlar aynı 
zamanda sahip oldukları şeylerin değerini bilen insanlar ve belli bir yarışın içinde olmadıkları için kaybetme 
korkusu hissetmeden yaşıyorlar. E bu da onların mutlu bir hayat sürmelerine yardım ediyor. Peki ben bunları 
neden anlattım? Çünkü ben o arada kalmış insanlardan biriyim ve gerçekten diğerlerine kıyasla daha mutlu 
bir yaşam sürdüğümü düşünüyorum. Siz de bunu göz önünde bulundurarak arada kalmışlara katılabilirsiniz. 
Hiç değilse denemek için. Ve unutmayın ki hiçbir hayat mükemmel değildir.  
Berﬁn Ciner 
	 
Yağız Düveroğlu 
 
Beni Sevme, Sahip Çıkamayabilirim!    
 
    Haylaz bir ekim olacağa benziyor bu seferki eylül sonrası. Evlerimiz ve 
dışarısı tuhaf bir zıtlık içinde. Evlerimizde hayalet bir rüzgâr dolanıyor, 
dışarıdaysa rasta saçlı bir güneş. Bir eşik giriş-çıkışından kaynaklı bu grip 
hâllerimiz. Zira bir eşikten çıkmak için oraya önce girmek gerekir. Bir girip bir 
çıkmanın cereyanından etkilenense biz oluyoruz. Hani insan olan biz; kalbiyle, 
derisiyle, dudağıyla, beyniyle insan olan/olmaya çalışan biz... Peki bu 
cereyandan sadece insan mı etkileniyor? Sadece bir insan mı sıcakla soğuğun 
karşılaştığı o alanda değişime maruz kalıyor? Oysa bir vazo da etkilenebilirdi 
bundan pekâlâ. Pekâlâ bir vazo da kırılıp dökülebilirdi o akımda. O zaman 
nesneler insanlara benzer mi diyeceğiz? Nesneler de insanlar gibi kırılıp 
dökülebilir, ısı farklarının eşiğinde onlar da yıpranabilir mi diyeceğiz? 
Cevabımız pekâlâ evet ama insanla eşyanın arasına çizilmiş bir sınır yok mu? 
Yok mu insanı nesneden ayıran bir ayraç? Var diyoruz hep birlikte, adını da kalp 
koyuyoruz. Bir insanı bir nesneden ayıran en belirgin şeyin kalp olduğuna 
kanaat getiriyoruz. Peki bu nesne bir robotsa ve bir kalbi varsa?.. 
 
    İnsanoğlu kalbi özellikleri olan bir robot yapabilir miydi ve böyle bir şey 
yapsa insanla nesne arasındaki o sınır silinmeye başlar mıydı? Bu konudaki 
fikrimi yazımın sonuna doğru başka bir şeyle ilişkilendirerek cevaplayacağım 
çünkü kalbi özellikleri olan robot David üzerinden değinmek istediğim başka bir 
konu var. David beni en çok şu açıdan düşündürdü film sonunda: İnsan 
kendisine sunulan sevgiye sahip çıkmayı bilmeyen bir varlık mı? İnsan sevilen 
taraf olunca seven tarafı bir köle gibi kullanır mı ya da karşı taraftan sunulan 
sevgi artık değersiz mi olur onun için? O sevgiyi kaybetmek bir anlam ifade 
etmez mi olur insan için? Buna benzer birçok soruyu sordurttu film bana. 
Monica David’i onun “İstersen senin için gerçek bir çocuk olurum!” yakarışları 
içinde terk edip gitmeseydi düşünmezdim belki bunları. Lâkin böyle olmadı. Bir 
temsiliyet içinde yaşandı gitti sahnedekiler. Monica şüphesiz ki sevilen, hatta 
çok sevilen, sevgi sunulan taraftı. David ise seven, sevdiği için itelenen ve terk 
edilen taraftı. Filmde terk edilen taraf olarak özellikle David yani bir robot 
seçilmişti. Bence bununla anlatılmak istenen bir şey, üzerine ilgi çekilmesi 
gereken bir konu vardı. O konu da az önce belirttiğim gibi insanın sevgiden yana 
nankör, kıymet bilmez yönüydü. İnsan, kalbine rağmen kalpsiz gibi davranabilir 
miydi? 
 
    Hem yaşadığım/yaşattığım için hem de insanlarla dolu bu dünyada 
örneklerine sıkça rastladığım için rahatça diyebilirim ki evet, insan sevildiği 
zaman bunun kıymetini bilemeyecek, o sevgiyi umursamayacak kalpsizlikte ve 
katılıkta olabilirdi. Önceden olsa ne nutuklar çeker, insanın sevildiği zaman o sevgiye sahip çıkması gerektiğini ve benzerlerini söylerdim. Yaşamasaydım 
bilemezdim. Yaşadım, hissettim, söylüyorum: Her şey istediğini elde ettiğin o 
ana kadar. Sonrasında sıradanlaşıyor, sıkılınan, eskisi gibi heyecanlandırmayan 
bir şey oluyor kalbinden bana sunduğun. Kalbinden bana sunduğundan sonra 
uzaklaşmak, yine eskisi gibi bir başıma, yalnızlığımla kalmak istiyorum ben. 
Şüphesiz ben de bir Monica oluyorum. Kalbime rağmen hissiyat konusunda bir 
nesneden daha çok nesne oluyorum çünkü ben açıkça kabul ediyorum David 
gibilerin bu dünyaya, bu yere ait olmadıklarını. İşte o zaman nesneyle insan 
arasına çizilen sınır silikleşiyor, anlamsızlaşıyor. O zaman bir kalbe sahip 
olmakla olmamak arasında çok da bir fark kalmıyor. O yüzden diyorum ki: 
“Beni sevme, sahip çıkamayabilirim!” İnsanla nesnenin arasındaki sınır bu kadar 
silikleşmişken bir nesne daha çok sahip çıkar sana beni sevmeye yeltenen kişi. 
Beni sevme bu yüzden.          
                                                                                                                                                                     GÜNEY 1 
KARDELEN GÜNEY  
21200420 
09.07.15 
TÜRK101 ALİ TURAN GÖRGÜ 
 
KÖRLÜK 
      Yüzyıllardır kimsenin söz geçiremediği bir duygudur aşk.  Koskoca, dünyayı fetheden 
hükümdarlar bile başını eğmiştir aşka. Devletler yıkılmıştır bu duygu yüzünden, insanların 
canına sebep olmuştur bu yüce duygu. Peki sizce ortada bir gariplik yok mu?  Neden bu kadar 
insan aşkın getirdiği sonuçları görememiştir? Herkesin hayatında en azından bir kez 
yaşayabileceği bir duygudur bu. Halit Ziya Uşaklıgil’in romanı ‘‘Aşk-ı Memnu’’ aşkın 
sonuçlarını, nedenlerini ve hatta olasılıklarını bizlere o kadar güzel bir dille ve duyguyla 
ulaştırıyor ki romana hayranlık duymamak elde değil. 
 
       Aslında romana hakim olan duygudan yani aşktan ziyade benim dikkatimi çeken başka 
bir konu var bu romanda. Hangi duygu ya da hangi şey bir ailenin üstünde tutulabilir? Hangi 
insan ailesini, sevdiklerini parçalayacağını bile bile, göz göre göre buna sebep olan şeyi 
devam ettirir? Herkesin bahsettiği ve hatta kiminin kendi benliğinden uzaklaşmasına sebep 
olan aşk bu kadar kudretli mi gerçekten ya da kaybettiğimiz şeyleri aşk yüzünden kaybetmeye 
değer mi? Romanın iki ana karakteri Behlül ve Bihter bunu göze alarak yaşıyorlar 
duygularını. Behlül onu büyüten amcasını kaybetmeyi göze alıyor, Bihter saygınlığını 
kaybetmek pahasına sürdürüyor bu ilişkiyi. Eğer Nihal, Bihter ve Behlül’ün mektuplarını 
yakalamasaydı bu iki karakter ilişkilerinin mutlu sonla biteceğine inanmaya devam ederler 
miydi? Siz olsanız ne yapardınız veya nasıl düşünürdünüz? Açıkçası bu romandan sonra ben 
biraz duygularım arasında kayboldum. Bir yanda aile ve bir  yanda en büyük tutku; aşk. 
Kitabın sonunda fark ettim ki, ben hayatımda Bihter ve Behlül’ün yaşadığı gibi bir  son 
istemiyorum, ailemin benden vazgeçmesini istemiyorum ya da onların yaşadığı gibi bir korku 
yaşamak istemiyorum. Bu roman beni hayatımızda emek duygusunun, ailenin önüne hiçbir 
şeyin geçmemesi gerektiğine bir kez daha ikna etti . 
 
       Fani duygular için veya geçici duygular için size karşı karşılıksız sevgi besleyenleri bir 
kenara atmak, onları hiçe saymak karakterinize yakışır mı? Aşkın bu kadar yıprattığına, yok 
ettiğine dair önümüze birçok kanıt sunulmuşken başımıza gelse ne yaparız sorusunu sordunuz 
mu hiç kendinize? Aşk kendisiyle sadece tutkuyu doğurmuyor, aşk sadece yaşayan iki kişiye 
zarar vermiyor. Aşk kendisiyle önce mutluluğu daha sonra öfkeyi, nefreti, saygısızlığı ve hatta  
                                                                                                                                                                                        GÜNEY 2 
güvensizliği getiriyor. Yaşanan aşk aslında çevreye de zarar verebiliyor.  Bu eşsiz yazar 
sadece bu kudretli duyguyu anlatmıyor romanında. Firdevs Hanım bize beğenilmeme 
duygusuyla gelen öfkeyi, zenginliğe düşkünlüğü gösteriyor. Çalışan yardımcıların o kadar 
varlık içinde hizmet etmelerine rağmen kendilerini hiç bozmadan sergiledikleri insanlıklarını 
öğretiyor. Adnan Bey bize iyi niyeti öğretiyor. Aslında genel anlamda roman birçok 
duygunun karışımından oluşuyor. Okuyucu bile dışarıdan bir göz olarak romanda geçen 
ailenin yaşadıklarına üzülürken, buna sebep olan insanlar nasıl fark edemiyor sonucun böyle 
üzücü olacağını?  
 
      Bu romandan sonra kendime, yaşadıklarıma ailemin önüne geçmeyecek şekilde yön 
vermeye başladım. Bizim her anımızda bize destek olan, sevgisini bizden esirgemeyen 
ailelerimiz dururken, aşkı tercih etmek saygısızlık ve haksızlık olmaz mı? Aşkı küçümsediğim 
için değil. Küçümsenemeyecek bir duygu ki insanları mantığından böylesine uzaklaştırıyor. 
Sadece demek istediğim ben ve hatta bu romanı okuyan insanların aşkı, mantığımızı ele 
geçirmeye başladığını hissettiğimiz an terk etmemiz. Böylesi yasak duygular sonucu 
düzeltilemeyecek hasarlara sebep olabiliyor; Behlül ve Bihter’in artık bir aileye sahip 
olmaması gibi. Gözümüz görmemeye, mantığımız bizden uzaklaşmaya başladığında bu 
duyguyu hissetmeye başladığımız anda, bir anda herkesi kenara koyup sadece o insanı 
düşünmeye başladığınız anda, lütfen kendinize ve çevrenize vereceğiniz hasarı bir kere daha 
düşünün. Çünkü aşk göründüğü kadar masum bir duygu değilmiş.        
Şevval KANTARCI 
 
BAŞKASI OLMA KENDİN OL 
  “Ben kimim?” Kendinize dönüp bu soruyu soruyor musunuz? Maalesef birçoğumuz bunu 
yapmıyoruz ve “kendi” olmanın ne demek olduğunu farkına varamıyoruz. Neden mi? Çünkü hep 
başkalarının istediklerini yerine getirme, kendimizi değil de başkalarını memnun etme çabası 
içerisindeyiz. Yani hayatımız boyunca başkalarının istedikleri gibi birisi oluyoruz aslında. 
Kendimiz olmayı bir türlü beceremiyoruz. Kendimizi nasıl mutlu edeceğimizi biliyoruz ama 
bunun bir önemi var mı ki? Bir önemi yok. Asıl önemli olan içerisinde yaşadığımız toplum 
tarafından kabul görmek. Henüz küçücük bir çocukken öğretilmişti bize aslında kendimiz değil 
de başkası olmak. Eğer uslu bir çocuk olduysak, yaramazlık yapmadıysak annemiz ve babamız 
tarafından sevildik. Eğer derslerimize çalıştıysak ve her zaman çalışkan olduysak sevildik. Ve 
böylece başkalarını mutlu ederek mutlu olmayı hayatlarımızın amacı haline getirmiş olduk. 
Kendi mutluluk sebebimizi başka insanlara bağlıyor, onlar üzerinden mutlu olmayı alışkanlık 
haline getiriyoruz. “Ben nasıl güvende olurum?” sorusuna “başkalarını mutlu ederek” cevabını 
veriyoruz.  
Üzülerek söylemem gerekiyor ki, ben bu insanların başında yer alıyorum çünkü benim 
hayatımda başkalarının kontrolü altında. Dr. Wayne W. Dyer Kendin Olmak isimli bu kitabında 
hayatlarını istedikleri gibi yaşayamayan, özgürce hareket edemeyen insanları konu alıyor. Kitabı 
okurken sanki hayatımdan bazı sahneler canlandırılıyormuş gibi hissettiğimi söylemem 
gerekiyor. Çünkü ben de o yaşamını gönlünce sürdüremeyen insanlardanım. Evet, maalesef 
bunun ne kadar yorucu, yıpratıcı ve en çokta kendin olmayan bir yaşam biçimi olduğunu 
bilmeme rağmen sanki artık çok geçmiş gibi geliyor. Sanki her şey için çok geç kalmışım gibi 
hissediyorum. Geç kalmak diyerek kastettiğim şu: artık ailem, arkadaşlarım, çevremdeki diğer 
bütün insanlar beni öyle tanıdılar, tanımak istedikleri gibi tanıdılar. Ya da tanımadılar demek 
daha doğru olacak sanırım. Ee haklılar tabii onlara kızmıyorum çünkü gerçek beni ben bile 
tanımazken onlardan bunu nasıl bekleyebilirim ki? Onlar nasıl birisi olmamı istiyorlarsa öyle 
birisi oldum her zaman. Bu yaşıma kadar tüm seçimlerimi başkalarının kriterlerine göre yaptım. 
Onların benim yerime düşünmelerine izin verdim. Sanki ben bir kuklaydım. Ellerimde, 
kollarımda, zihnimde görünmez ipler vardı ve ben kim nereye isterse oraya gidiyor, kim neyi 
düşünmemi isterse onu düşünüyordum. Başkaları karar veriyordu nelerden hoşlandığıma, ileride 
hangi mesleği yapacağım hakkında bile söz söyleme hakkım yoktu. Çünkü “ben” yoktum. Ortada 
Şevval diye birisi yoktu. 
“İnsaf! Bu kadarı da çok abartı, bu kadar da olmaz ki” diyebilirsiniz. Ama inanın bana 
yazdıklarımın hepsi doğru. “Böyle bir kişi hayatını nasıl devam ettirebilir ki ?” diye de 
sorabilirsiniz. Çok haklısınız. Benim de her zaman kendime sorduğum bir soruydu bu.  
 
 
 
 Sonra bir gün uyandığımda kendimle yani gerçek benle tanışmak istediğimi fark ettim. 
Çünkü artık başkalarının kontrolünden çıkmanın ve bundan kurtulmanın hayatta en çok isteğim 
şey olduğuna karar verdim. Her şeyden çok bunu istiyordum. Biliyordum geç kalmıştım, çok 
geç… Ama imkânsız değildi. Kendim için, kendi hayatım, kendi başarılarım için gerekli riskleri 
almaya hazırdım. Benim içinde özel bir özgürlük vardı. Bütün seçimlerimi kendi istek ve 
arzularıma göre yapma özgürlüğü. Ama bunları yapmadan önce kendimi tanımam gerekiyordu. 
Peki ya ben kimdim aslında? Nelerden hoşlanıyordum? Kime soracaktım bunu? Kim en iyi 
tanıyordu beni? Ben hariç herkes. O yüzden bunu kendime sordum, kendimle yüzleştim. Ama 
başkası istediği için değil ben istediğim için böyle olması gerekiyordu. Zaman zaman 
tökezlediğim oldu, düştüm sonra tekrar kalktım, canımın acıdığı zamanlar oldu ama emin olun 
hiçbir şey beni kendim olamamak kadar acıtmadı.  
 
 
 
KAYNAKÇA 
 
Dyer, W. (1998). Kendin olmak: İpler kimin elinde. Kuraldışı. 
 
 
 
 
 
 
Beril Kamel 
 
 
 
 
 
 
 
 
 
 
 
 
Örümcek ve Kalp 
 
    Arada  kendinize  dönüp  de  hiç  bakıyor  musunuz  siz  de,  dün  neydim  bugün  ne  oldum  diye? 
Hayatımdakiler bana ne kattı, benden ne götürdü, kimler neleri nasıl değiştirdi diye… Ben bakıyorum. 
Hep soruyorum bu soruları kendime. Dünkü ben ile bugünkü ben aynı mı? Eğer aynı ise, normal mi bu? 
Zamanın beni değiştirmesi, bir şeyler katması gerekmez miydi? İnsanlar aynı mı, olaylar aynı mı? 
Çevremdekiler aynı mı? Yakın zamanda şunu fark ettim ki bugünümü dünümden ayıran hemen hemen 
her şeyi çevremdekilere borçluyum. Özellikle de arkadaşlarıma. Hep onlar şekillendirmiş beni, onlar 
sayesinde kazanmışım bu karateri iyi ya da kötü yönleriyle. Ben, ben olmuşum onlarla birlikte iken. 
Kimisi geçmiş, kimisi kalmış fakat hepsi bir iz bırakmış bende arkadaşlarımın. Sanki küçücük yaşımdan 
itibaren  her  biri  bir  yanımdan  tutup  çekmiş,  çeke  çeke  büyütmüşler  beni.  Şimdi  geriye  dönüp 
baktığımda kimi beni daima yukarı çekerken kiminin ise beni aşağıya çektiğini görüyorum fakat sonuç 
olarak hepsinin bana öyle ya da böyle bir şeyler kattığını, bu kattıkları sayesinde bugün burada olduğum 
kişi olarak durduğumu düşünüyorum. Bütün bunlar arkadaşlık kavramını adeta yüceltiyor benim 
gözümde. 
    Arkadaşlarım  olmadan  bir  dünyayı,  bir  beni  düşünemiyorum.  Anaokulundan  itibaren  bütün 
arkadaşlarımı hatırlıyorum. Mahallemde bana bisiklete binmeyi öğreten benden yalnızca 2 yaş büyük 
olmasına rağmen hâlâ da abla dediğim Güneş Abla, anaokuluna ilk geldiğimde elimden tutup beni 
parkta gezdiren ve bütün oyuncaklarını benimle paylaşan Melisa, ilkokulun ilk gününde ilk saatinde 
benimle tanışıp yanıma oturup önümüzdeki 5 sene boyunca da her gün yine oraya oturan Helin, bana 
yaramazlığı öğreten komşunun oğlu Ali, ortaokulu ve liseyi benim için dünyanın en eğlenceli ve en 
verimli yeri yapmayı başaran Yıldız ve Dilara, Bilkent’e ilk adım attığımda yol sorarak karşılaştığım 
Sezin… Adlarıyla, yüzleriyle, anılarıyla hepsi duruyor hâlâ bende. Hatta beni ben yapan şeyler onlar. Yani aynı Anne Siems’ın Friendship ismini verdiği tablosundaki gibi ufak detaylarla bir bütün olmuş 
durumdayım hepsiyle. Bu yüzden de Siems’ın tablosu benim için arkadaşlığı en güzel anlatan ve en 
başarılı şekilde yansıtan görsellerden biridir. Ben de kendimi ve arkadaşlarımı derinlerde bir yerlerde, 
herkesin göremeyeceği bir seviyede de olsa aynı kalbi, aynı duyguları paylaşan ve birbirini tamamlayan 
iki küçük kızdan veya çocuktan farklı görmüyorum. Aksine, aynıyız biz de. Birbirimizi tamamlıyoruz, 
birimizin eksiği diğerinin fazlası oluyor, birinin hatasını diğerimiz düzeltiyor, biri düşünce diğerimiz 
kaldırıyor. Siems’ın da çok güzel bir şekilde resmettiği gibi, iki parçanın bir bütün hâline gelmesiyle 
oluşuyor arkadaşlık. Sonra ise o arkadaşlıklar büyüyor, büyüyor… Siz de onlarla büyüyorsunuz, sizi onlar 
büyütüyor.  Sizi  siz  yapan  şeyler  arkadaşlıklardan  geliyor  hep.  Bir  bakmışsınız  bambaşka  biri 
olmuşsunuz. İyi anlamda söylüyorum bunu elbette. Örneğin cesareti ilkokul arkadaşım Helin’den 
öğrendim ben. Hep çok korkak bir çocuk olmuştum, ta ki onunla tanışana kadar. Sınıfta her soruya ilk 
parmağı o kaldırır, hepimizin korktuğu işlere en önce o girişirdi. Hiç unutmuyorum, bir kere bir örümcek 
aldı  yerden  ve  elime  koyarak  “Çok  güzel  değil  mi?”  dedi.  Korkudan  kalbimin  çarpış  seslerini 
duyuyordum, fakat Helin bana o gün orada ortada hiçbir sebep yokken korktuğum bir canlının 
güzelliğini gösterdi. Hep de böyle oldu arkadaşlığımız boyunca. Sonunda ben de bir bütün oldum onun 
cesaretiyle ve kendi korkaklığımı soyundum.  
     Büyüdükten, başka arkadaşlar edindikten sonra ben de onların Helin’i oldum. Her arkadaşıma bir 
“örümcek” sunmaya çalıştım. Her şeyi paylaşalım, bir olalım istedim. Siems’ın tablosuna can verdim 
kurduğum  her  arkadaşlıkla. O  beyaz  elbiselerinin  altından  gözüken  bir olmuş  kalbi daha  birçok 
arkadaşla paylaşarak koskocaman, devasa bir kalbe sahip oldum. Bu kalbi onlar büyüttü, beni onlar 
böyle yaptı. Şimdi “her şeyim” arkadaşlarım, çünkü “her şeyimi” onlara borçluyum… 
 
 
 
 
 
 
 
Kaynakça: Siems, Anne. Friendship. Yağlıboya. 2010. 
 
 
 
                                ANKARA’DA TİYATRONUN ANLAMI  
 
   Büyük binalar, beton yollar, uzun koridorun sessizliğinde yankılanan topuk sesleri... Bürokrasi 
kokan gri şehir Ankara. Ne insanın canı sıkıldığında bir nefes alabileceği deniz kıyısı ne de 
martılarla  simidini  paylaşabileceği  vapurları  var...  Sadece    “tiyatro”  su  var;  şehrin 
monotonluğundan kaçabilecek küçük bir hayat ışığı olan. Ankara’ da tiyatro seyretmek oyunu 
izlemekten ibaret değildir,günler öncesinden başlayan ve günler sürecek bir etkinin bütünüdür.  
   Tiyatro için bilet almak aynı zamanda karanlık ve derin bir mağaranın ucundaki aydınlığa 
çıkmanın da biletidir. Beklersiniz ki satış saati başlasın,aynı anda yüzlerce insanla yarışırsınız en 
iyi  koltukları  kapmak  için,  en  iyisi  olmalıdır  Ankaralı  için  ki  kendini  benliğinden  koparıp 
yerleştirebilsin  sahnedeki  dünyaya.  Sonra  insanın  aklına  şu  soru  gelir:  Kiminle?  Ankara’da 
tiyatroya yalnız gitmezsiniz, sevdiklerinizi götürürsünüz çünkü burada tiyatro iki saatten ibaret 
değildir.  Bazen  bir  arkadaşınızla  gider,  Kızılay’dan  Tunalı’  ya  kadar  yürürsünüz.  Bazen 
sevgilinizle gider saatlerce sokaklarda dolaşırsınız, kapının önünde sahnenin açılmasını beklerken 
çay içerek ısınırsınız. Akün’ e gidecekseniz Kuğulu’ da oturup sohbet etmeden gitmezsiniz, 
Şinasi’ye  gidecekseniz  yanındaki  tatlıcıda  muhallebi  tadarsınız,  eğer  Büyük  Tiyatro’  ya 
gitmişseniz içerinin eski ve tarih kokan mimarisini seyre dalarsınız, Küçük Tiyatro’ daysanız 
önündeki havuzun karşısına oturmadan içeri girmezsiniz.  
    En çok da öğrenciler gider tiyatroya bu şehirde. Ben bunu üniversitelerin çokluğuna, biletlerin 
ucuzluğuna  veya  daha  çok  vakte  sahip  olmaya  bağlamıyorum.  Kimi  ruhunu  edebi  sözlerle 
beslemeye gider, öteki sanatı sanatçıyı takdir etmeye, kimi kitaplardan okuduğu metinlerin vücut 
bulmuş halini görmeye kimiyse içindekileri dökmeye gider.  
     Ankara’da tiyatroya gitmenin can damarı oyunun kendisidir yine de. Sadece bir oyun değildir, 
her zaman bir mesajı,bir anlamı, bir başkaldırısı vardır. Salt komedi yoktur o eski salonlarda, 
insanı derinden etkileyen sahneler vardır. Her gün yanından geçip gittiğin kimsesiz çocukları fark 
edersin birdenbire, sabahları işe yetişmek için koşturan insanları görürsün sahnede. Salondan 
çıkıp  evine  giderken  yanına  gelip  bir  şeyler  satmaya  çalışan  küçük  çocuk  görmezden 
gelemeyeceğin bir birey olur, ertesi sabah gördüğün koşuşturmacadaki bir kadın sadece bir robot 
mu yoksa içindeki derin anlam koşarken yerlere mi dökülüyor diye sorgularsın. Bazense izlediğin 
her bir karakterde kendini görürsün, hepsi senin bir yönünü alıp kendinde devleştirmiştir sanki. 
Ben de mi bu kadar bencilim? Ben de mi bu şekilde insanları umursamıyorum ? Neden ben de o 
kadın gibi duygularımı saklıyorum? Bu adam da bana benziyor... Bir bakmışsın gece yatağında 
bunları düşünüyorsun. Ankara’ nın tiyatroları öyle etkiler ki insanı, bazen geleceğe yönelik en 
önemli  kararlar  bu  oyunların  etkisiyle  verilir.  İnsanlara  faydalı  olmak  istersin  birdenbire, 
gerçekten istediğin şeyin ne olduğunu sorarsın kendine. Sadece bir eğlence değildir aynı zamanda 
bir hayat kılavuzudur.  
    Ben de tiyatroyu Ankara’da yaşamak için yapılabilecek şeyleri denerken keşfettim. Daha sonra 
benim için bir etkinlik olmaktan öteye gitti, bir yaşam tarzı oldu artık. Kimi zaman arkadaşlarımla 
eğlenmek için gittim, kimi zaman tek başıma kafamı dinlemek için  gittim. Hepsinde de bir şeyler öğrendim. Birinde ileride yapacağım mesleğe karar verdim, birinde 
“seni seviyorum”  demenin bekletilmeyecek bir şey olduğunu öğrendim, bir diğerindeyse hayat 
benim için güllük gülistanken insanların nasıl acılarla boğuştuğunu anladım. Hepsi de birer birer 
tohumlar ekti içime yeşermeye başlayan.  
   Ankara’  da  hayat  zordur,  kasvetlidir,  sürekli  bir  koşuşturmaca  hakimdir.  Bir  an  yalnız 
kalındığındaysa büyük bir boşluk hissedilir. İşte bu boşluğu taşarcasına dolduran şey tiyatrodur. 
Gerçek Ankaralılar kendi benliklerini tiyatroyla doldururlar, her bir oyun bu şehrin köklerinden 
yetişmiş  usta  sanatçılar  tarafından  izleyiciye  sunulur,  onlar  da  tiyatronun  etkilerini  derinden 
yaşayan insanlardandır. Ankara’da tiyatro önemlidir ama yapacak başka bir şey olmadığından 
değil, yapılacak en güzel şey olduğundan. 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
  “Bir rüya için asla bir ağıt olmayacağından şüpheleniyorum, çünkü o geçişine yas tutmamızı 
beklemeden bizi yok edecektir.” 
-Hubert Selby Jr., Bir Düş İçin Ağıt 
 
Bir Rüya İçin Ağıt 
Gökhan Eğri 
 
Rüya kelimesinin ne kadar belirsiz olduğunu düşündünüz mü hiç? Arkasında sakladığı bütün 
imgelere karşın kendisine tanımsal bir karşılık bulunamamaktadır bu kelimenin; çağrışımları içinde 
sakladığı  diğer  varoluşlarla  bütünleşmiş  bir  kavramdır  rüya.  Çağrıştırdığı  uyku  ve  düşleme 
durumlarının bilinç dışılığının hafifliği altında ezilerek saydamlaşmış bu kelimeyi işte bu belirsiz 
imgesellik yüzünden hayal kelimesi ile değiştirmiştir insan. Kurulabilen, kovalanabilen ve en önemlisi 
de yakalanabilen bu yeni kavram ile arzu ettiği somutluğa ulaşan insan, bütün azimlerini doldurmuştur 
özenle inşa ettiği hayallerine; öyle ki yerini aldığı rüyaların uçuculuğundan geriye ancak üzerine 
yüklenen somutluğun altında ağırlaşarak yere doğru bükülen bir kelime kalmıştır. Peki gerçekten de 
hayal kavramı insanın zannettiği kadar uzak mıdır bu kadar kaçtığı belirsiz soyutluktan? 
Düşünün  ki  neden  kovalamaktadır  insan  hayallerini?  Kendi  zihninde  yaratıp  sonsuzluğa 
iliştirdiği düşünceleri neden benliğinden böylesine uzaklaşmaktadır insanın, öyle ki hayatını ebediyete 
kendi elleriyle yerleştirdiği bir varoluşun peşinden koşmaya harcayacak kadar yabancılaşsın yine 
kendi  özünden  yonttuğu benlik  idealine?  Yoksa  hayal  kavramı  tam  da  burada  mı  ayrılmaktadır 
rüyalardan?  Üretildiği  anda  sonsuzluğa  kaybolan  ve  insanı  peşinden  bilinmeyen  bir  soyutluğa 
sürükleyen  rüyaların  kuyruğunu  kalın  zincirlerlerle  toprağa  bağlayarak  mı  ulaşmıştır  insan 
hayallerine? Öyleyse hayal dediğimiz aslında insanın güneşin hizasına zincirlediği rüyalarının toprak 
üzerine  düşen  gölgesinden,  düşlerinin  yine  aynı  toprağın  üzerindeki  çıkıntılarda  alabildiğine 
şekilsizleşmiş, cılız bir silüetinden başka ne olacaktır? 
Peki ya hayallerini gerçekten de kurabilmekte midir insan? Ellerini yakarak döktüğü demir 
parçalarına, parmaklarını kesercesine dokuduğu ipliğe ve beli bükülünceye kadar ektiği tarlasına ithaf 
ettiği hissel somutluğu “kurmak” kelimesine yamayarak benliğinin ceplerine doldurduğu gerçeklik, ne 
kadar  aşağıya  çekebilmektedir  insanın  rüyalarında  uzandığı  ilkel  ebediyet  arzusunu?  Peki  yine 
gerçekliğinin ağırlığı varoluşunu aşağıya çekmeye yetmeyince mi çevirmiştir insan gözünü üstündeki 
gökyüzünden  ayağıyla  ezdiği toprağa? İşte  o  zaman  karar vermiştir belki de  insan, sonsuzlukta 
ulaşamadığı rüyalarını kilden çıkardığı tuğlaların, toprağın içinde gözüne çarpan parıltılı taşlardan 
döktüğü  paranın  yadsınamaz  somutluğunda  benliğine  yaklaştırmaya.  Bu  durumda  hayal  gücü 
kelimesinde anlatılan güç insanın rüyalarına tutturduğu zinciri toprağa gömerken gösterdiği çabanın 
terazisinden, hayal kuran insan için “kurulan” tek şey ise sonsuzluğa topraktan çekilmiş bir perdeden 
başka bir şey olmayacaktır. 
Öyleyse  hayallerine  asla  ulaşabilecek  midir  insan?  Düşünün  ki  evren  sonsuzluğa  doğru 
genişlemektedir, o zaman uçsuz bucaksız ebediyetin bir köşesinde evrenin kumaşı elbette insanın en 
olanaksız hayallerini dahi gerçekleştirecek şekilde esnemiş, ilmeklenmiş olmak durumundadır. Bu 
durumda insan arzu ettiği somutluğa ulaşmış mıdır özenle yarattığı hayal kavramıyla; üstüne zorla 
biçtiği tensel somutluğa  layık olabilmiş  midir sonunda hayal kelimesi ve  yerini aldığı rüyaların soyutluğunun dayanılmaz hafifliği altında ezilmekten kurtulabilmiş midir insanın düşlerine aşıladığı 
maddesel arzusu? Ancak belki de insan gökyüzünün korkusundan rüyalarının topraktaki gölgesine çok 
uzun  süre  bakmış  olacak  ki,  hayalleri  çoktan  kilden  yoğrulmuşcasına  kırılgan  ve  toprağa  bağlı 
kalmıştır;  bir  zamanlar  sonsuzlukta  aradığı  varoluşun  özünü  dünyaya  öylesine  zincirlemiştir  ki 
ebediyette soyutlaşma korkusuyla, düşleyebileceği bütün varoluşların evrenin bir köşesinde hayat 
bulacağı  gerçeğindeki  mutlak  somutluk  dahi  kaldıramamıştır  insanın  kafasını  bakır  ve  kilden 
çömleklerde sakladığı fani hayallerinden. 
Peki bu demek midir ki insan peşini bırakmalıdır bütün hayallerinin? Gerçekten de salmalı 
mıdır insan dünyaya çivilediği zincirlerini çözerek, asırlardır benliğinin özünü oluşturan bu kavramları 
ait oldukları ebediyete? Güneşin hizasına indirdiği rüyaları yeniden sonsuzluğa yükseldiğinde ve bir 
zamanlar toprağın üzerine düşen gölgeler yerini güneş ışığına bıraktığında ne olacaktır peki insanın 
topraktan yonttuğu hayallerine? Kuruyup çatlayan kilden hayalleri parmaklarının arasından dökülünce 
anlayacak mıdır insan topraktan aldığının yine ancak ve ancak toprağa ait olduğunu? Fakat bu demek 
değildir  ki  insanın  gölgeye  ihtiyacı  yoktur,  sonsuzluktaki  rüyalarına  yaktığı  sağır  edici  ağıdını 
susturmak amacıyla çektiği topraktan perde gereksiz değildir elbette. Altına sığınabilecek hayallerinin 
yokluğunda elbet kamaşacaktır gözleri insanın ve elbet kaybedecektir asırlardır maddesel hazlarda 
bulduğu benliğini düşlerinin soyutluğuyla karşılaştığında. Peki ya ne yapmalıdır insan, hem rüyalarını 
hem de hayallerini mi bırakmalıdır tamamen hissiz bir yaşam sürmek adına? Ancak o durumda da 
vazgeçmiş olmayacak mıdır kendi insanlığından, ne sonsuzlukta ne de toprakta bulabileceği yegane 
varoluşundan feragat etmeyecek midir düşlerinin soyutluk-somutluk kargaşasını çözümlemek adına? 
Öyleyse belki de rüyalarının özündense amacını yeniden kurgulamalıdır insan; sonsuzluğa iliştirdiği 
rüyalarına  yine  sonsuzlukta  erişmektense  sadece  ebediyete  kaçan  hayallerini  kovalamayı 
amaçlamalıdır varoluşu süresince. En sonunda mutlak bir somutlukta rüyalarına ulaşmak umuduyla 
değil belki ancak düşlerine yaktığı ağıtta kendi benliğinin ne toprakta ne de sonsuzda bulabileceği 
özüne biraz olsun yaklaşmak amacıyla. 
 
Rousseau, Henri. Rüya. 1910. Modern Sanat Müzesi.  
Selby, Hubert, ve Can Kantarcı. Bir Düş İçin Ağıt. İstanbul: Ayrıntı, 2010. Basım. 
 
Ahmet Yavuz Akpınar 
İçe Doğru Bir Yolculuk: Kuşlar Yasına Gider 
“Babalar, alınlarımıza yazılmış yalnızlıklardır” cümlesiyle kolları sıvıyor Hasan Ali 
Toptaş. Çünkü izleri böylesine derinse eğer, anlatılmaya değerler. Önceki romanlarından çok 
farklı bir temayla oluşturduğu Kuşlar Yasına Gider eserinde Toptaş, bu konuya yoğunlaşıyor. 
Babayı, aileyi, baba-çocuk mesafesini ve bu mesafenin ardında yatan gizli bağı ele aldığı 
eserde bu sefer kurmacaya biraz gerçek tozu ilave etmeyi ihmal etmiyor. 
Anlatıcı karakterin ve babası Aziz Bey’in hayatına, hislerine ve iç dünyalarına 
yoğunlaşılan eserde arka planda dönen temalar; ölüm, yaşam mücadelesi, bu yaşamın içini 
doldurma serüveni, ölümlü olduğunu bilme çaresizliği… Genel olarak şimdiki zamanda geçen 
romanda anlatıcı karakterin Ankara- Denizli arası yolculuklarında çocukluğuna dönmesi, 
geçmişi anımsaması gibi durumlarda zaman sıçramalarına başvuruluyor. Bu yolculuklar 
yaygın yol romanlarını; yol esnasında çalan türküler ve uzun yol şoförü baba köy romanlarını 
anımsatmakla birlikte postmodern çizgisiyle bu romanlardan ayrılıyor eser.  Herhangi bir 
kaygı taşımamakla birlikte ince mesajlar ve yergiler de içeriyor eser. Örneğin durakta telaşlı 
küçük bir çocuk anlatıcının çok dikkatini çekiyor ancak, “Neden kaldıysa sadece sırtındaki 
koyu yeşil palto kaldı aklımda. Çok geçmeden o da silindi haliyle…” ifadesinde görüldüğü 
gibi hem insan zihninin kargaşasına bir gönderme yapılıyor hem de gün içinde onca şeyle 
karşılaşsak da ben merkezine geri dönüşümüze bir hatırlatma yapılıyor.  
Çoğu eserinde, “gerçekçilik” akımının zorunlu tuttuğu “anlam” kavramına kafa tutan, 
anlamın yazar tarafından oluşturulmayıp her okurun zihninde kendiliğinden oluşacağını 
hissettiren bir tavır sergileyen Toptaş, burada yeni bir tavırla karşılıyor okurunu. Bu eserinde 
içeriğe gerçekliğin biraz daha sızdığı hissediliyor. Ancak postmodern anlayışının bir getirisi 
olan fantastik öğeler yoluyla çizgisini yeniden anımsatıyor Toptaş. Ankara’dan Denizli’ye yolculukları sırasında sıkça anılan “beyaz at” yani “ecel atı” ve bu at her görüldüğünde birinin 
ölmesi gibi unsurlar bu fantastik çizginin birer yansıması romanda. Bununla birlikte Toptaş, 
imge unsuruna da sıkça başvurarak ve anlamı örterek de imzasını berlirginleştiriyor. Örneğin, 
anlatıcının babasını gardan almaya gitmesi üzerine, “Basamakların dibinde durdu aniden beni 
karşısında görünce. O sırada muhtemelen sevindi ama hiç belli etmedi bunu, Ankara Garı’nda 
ilk kez değil de hemen her gün sabah akşam karşılaşıyormuşuz gibi davrandı.” ifadesinde 
görüldüğü gibi, karakterlerin tavırlarında “görünmeyen hisler” de gizleniyor. Baba, ne 
yapacağına karar verememiş, içten içe heyecanlanmış birinin vereceği tepkiyle aniden 
duruyor. Bu da aslında görünenden çok başka şeyler hissettiğini ve oğluna olan sevgisini 
gösteriyor. Bununla birlikte sevgisini örtmesinin de ardında kendince sebepler yatıyor. 
Anlatıcı karakterin yazar oluşu, yazı içinde yazı serüveninin hissettirilmesi gibi unsurlarla da 
üst kurmaca tekniğine başvurma yoluyla kendi tarzını belirginleştiren Toptaş, içerik değişse 
de üslubunun aynı titizlikte devam edeceğini hissettiriyor. Kimi cümleleriyle eski kitaplarına 
göndermeler yapan yazar, yazının da hayat gibi bir bütün olduğunu hissettiriyor ve insan 
zihninin çağrışım gücünü uyandırıyor.  
Eserdeki anlatıcının hayatıyla Toptaş’ın hayatında doğum yeri, Ankara’da yaşaması 
gibi benzerlikler olması eserin otobiyografik roman olduğu tartışmalarını doğursa da eseri bu 
şekilde adlandırmamak gerek. Bu benzerlikler anlatıcıyla Toptaş’ı bir tutmayı sağlayacak 
kadar çok olmadığından onlara “otobiyografik izler” demek yeterli kalacaktır. Toptaş da bu 
konudaki fikrini bir söyleşide şu şekilde dile getiriyor: “Ama romandaki baba, babam değil. O 
romandaki baba. Romandaki oğulda ben değilim. Hem benim hem değilim. ‘Kuşlar yasına 
gider’ otobiyografik bir roman değil. Zaten yazar ‘otobiyografik bir roman’ demediği sürece 
hiçbir roman öyle değildir.” 
 
Begüm KÖZOĞLU
21400338 
                                                       AŞK BİZ NEYSEK ODUR 
          Nerede okumuştum, şimdi hatırlayamadım ama bir yerden şöyle bir söz kaldı aklımda: 
“Herkesin aşkı, kendisi gibidir.” mealinde bir sözdü bu. O zamanlar yaşım da biraz küçüktü; 
üzerinde çok durup düşünmedim bu sözün ama şimdi fark ediyorum da, hayata dair çok önemli bir 
ders içeriyormuş bu söz. Birincisi, bu dünyadaki insan sayısı kadar farklı aşk olduğunu söylüyor. 
İkincisi ise aşkın insanın karakterini yansıttığını. Onca zaman sonra, neden şimdi bu söz üzerine 
yeniden düşünmeye başladığımı merak ediyorsunuzdur, eminim. Bunun benimle ilgili kişisel bir 
sebebi yok aslında. Sadece dün itibariyle okuyup bitirdiğim bir kitap, bana bu sözü yeniden 
Sahnede Ölüm 
hatırlattı. Bahsettiğim eser Pascal Mercier'in  adlı romanı. 
          
Kitap boyunca yazarın pek çok konuda kafamı karıştıran fikirleri oldu, kabul ediyorum. Ama 
kitap bittiğinde, ister istemez çok eskiden aklımın bir köşesine takılmış olan o söz, çıkıp geldi ve 
ben, kendimi kitabı bu söz üzerinden değerlendirirken buldum. Şimdi müsaadenizle, bu sözün 
zihnimin içine mahşerin dört atlısı misali saldığı düşünceleri sizlerle paylaşacağım. 
          
Dediğim gibi, her insanın aşkının kendine özgü olduğunu ima ediyor bu söz. Ne de olsa 
hepimiz birbirimizden farklıyız ve konu aşk olunca, hissettiklerimizin aynı olmaması da normal. 
Fakat benim bu yazıda üzerinde duracağım şey, kötü insanların aşklarının da kötü olup olmadığı 
çünkü hem bahsettiğim söz, hem de okuduğum kitap, zihnimde bu sorunun cevabını merak eden 
inatçı bir grup gürültücüyü uyandırdı ve ister istemez, onların bu sorunun cevabına olan açlığına 
gidermek durumundayım. Tabii bu benim yazım olduğu için, takdir edersiniz ki benim 
görüşlerimden oluşuyor. O yüzden okuduğum ve düşündüğüm kadarıyla benim bu soruya cevabım 
evet olacak.           
Bence kötü insanların aşkları da kendileri gibi kötüdür. Onların sevgi, aşk anlayışı dahi kötü 
fikirlerinden etkilenmiştir bir şekilde ve aşık olduklarını iddia ettiklerinde bile, zarar vermekten geri 
durmazlar. Belki de çok ön yargılı davranıyorumdur ama dürüstçesi umrumda değil. Sevdiği için 
öldüren insanlarla dolu bu dünya çünkü. Sırf bu yüzden literatürümüzde aşk cinayeti diye bir 
kavram var. 
          
İnsan sevdiğine kıyamaz, aşk değildir o demeyin. Bu da bir tür aşk; sadece o çok bilmiş sözün 
ifade ettiği gibi sahibinin karakterini yansıtan bir aşk. Onun gözünden aşk, sonunda cinayete kadar 
götüren kötü bir his. Zarar veren ve can alan bir his... O yüzden ben, aşkın insanın karakterini tam 
anlamıyla ortaya çıkaran nadir hislerden birisi olduğuna inanıyorum. Duygular o kadar güçlü oluyor 
ki, aklın çığırından çıkıyor hepsi ve insanın kanundan nizamdan korkarak kendisine sakladığı bütün 
canice ve vahşi hisleri ortaya dökülüveriyor. 
          
Haberleri takip edin mesela. Ne demek istediğimi çok iyi anlarsınız, eminim. Ya da 
gazetelerin üçüncü sayfa haberlerini takip edin. Göreceksiniz ki içindeki canavarın kontrolünü 
kaybederek sevdiği kişiyi öldüren, yaralayan onlarca zalim var. Gerçi onlara da kızamıyor insan 
bazen. Ne de olsa karakterleri böyle. Doğuştan getirdikleri, çevreden öğrendikleri şeyler, onları 
böyle korkunç bir varlığa dönüştürmüş. 
          
Yine de hiçbir makul sebep, insanın sevdiğine verdiği zararı haklı çıkaramaz diye 
düşünüyorum. Sevilen kişi, hayatın güneşidir çünkü. O güneşi söndürmeye cüret edebilen bir insanı 
affedebilecek kadar merhametli değilim, ne yazık ki. Bu noktada, sevdikleri kişiye kendi elleriyle 
zarar verdikleri için pişman olduklarını varsaymak ve bu acıyı ve utancı bir ömür taşıyacaklarını 
umarak, onlara acımaktan başka bir şey gelmiyor elimden. Ama şunu da öğrenmiş olduk; aşk, insan 
neyse odur.  Kaynakça 
Sahnede Ölüm.  . 
Mercier, Pascal.  Çev. İlknur Özdemir Kırmızı Kedi Yayınevi, İstanbul: 2013. 
Hayatına Umut Kat 
 
Hayatta herkesin bir rolü, bir amacı vardır. Kimisi doktor, 
mühendis, ressam, şair olarak dünyayı güzelleştirmeye ve hayatı daha 
güzel kılmaya adar kendini; kimisi de hırsız, dolandırıcı, mafya, katil 
olarak dünyayı ve hayatı bir bataklığa sürüklemeye adar. Kısacası biz her 
ne kadar iyi şeyler yapmaya çalışsak da her zaman bize karşı gelen 
yaptıklarımızı yıkan, bize engel olmaya çalışan şeyler vardır hayatta. Tüm 
bunlara rağmen yaptıklarından, hedeflerinden vazgeçmez insanoğlu. 
Peki ama neden? Yaptıklarının bazen yıkılacağını, kimi zaman başarısız 
olacağını bile bile neden yılmaz insan? Çünkü insanın içinde bir yerlerde 
ona sürekli güç veren, başarısızlıklara karşı göğüs germesini sağlayan bir 
şey vardır: Umut. 
  Her sabah yeni bir güne uyanırız. Kimi zaman dinç ve mutlu, kimi 
zaman yorgun ve moralsiz bir şekilde. Her iki durumda da o günümüzün 
güzel geçmesi umuduyla çıkarız evden ama günün bize ne getireceğini 
asla bilemeyiz. Her gün, yaşadığımız her an bir belirsizliktir aslında. Peki 
yaşayacağımız şeyleri önceden bilebilseydik sizce de daha güzel olmaz 
mıydı? Elbette olmazdı. İnsan yaşayacağı şeyleri önceden bilmenin 
hayalini kurar tabii ki fakat yaşayacağınız şeyleri önceden bilseydiniz 
hâlâ bir umudunuz olur muydu? Hiç zannetmiyorum. Ve umut olmadan 
hayat ve dünya anlamsızlaşırdı. Bir öğrenci olduğunuzu hayal edin. 
Gelecekte iyi bir hayata sahip olmak için çok çalışıyorsunuz. Herkes 
gezerken, eğlenirken siz evde, kütüphanede, okulda çalışıyorsunuz. Peki 
ama neden? Çünkü ileride kaliteli bir yaşam sürebilmenin umudu var 
içinizde. Bir de gelecekte asla iyi bir hayata sahip olamayacağınızı 
bugünden bildiğinizi düşünün. O zaman da bazı şeylerden fedakârlık 
edip çalışır mıydınız? Tabii ki hayır. Ve bu olayın asıl üzücü tarafı 
çalışmasanız, her gün gezseniz bile hayallerinizin gerçekleşmeyeceğini 
bildiğinizden dolayı asla mutlu olamayacağınız gerçeği. Bu hayattan hiçbir beklentisi kalmamış bir insanın ölmeyi beklemesinden farksız. 
Başka bir açıdan düşünürsek, hasta bir insanın iyileşemeyeceğini 
öleceğini bilmesi ve hiçbir umudu kalmaması sizce de çok acı değil mi? 
Peki ya çocuğu ölümcül bir hastalığa yakalanan bir annenin ve bir 
babanın çocuklarının kurtulamayacağını kesin olarak bilmesi ve 
umutlarının kalmaması? Bunları düşününce, insan kendine verilen en 
güzel hediyenin yaşamı ve kaderinin belirsizliği olduğunu anlıyor; iyinin 
ve kötünün bir bütün olduğunun farkına varıyor. 
  Hayatımızda hep iyi şeyler olsun, her günümüz güzel geçsin 
istiyoruz lâkin böyle olsaydı güzelliğin ve iyiliğin ne olduğunu 
anlayamazdık. Her kelimenin karşıtıyla bir anlam bulduğu bir gerçek. 
Hüzün olmadan mutluluk, kötülük olmadan iyilik, endişe olmadan huzur 
olmaz. Hiç kaybetmemiş bir insan kazanmaktan ne kadar zevk alabilir? 
Hiç başarısız olmamış bir insan başarıya ulaşmaktan ne kadar haz 
alabilir? Kaybedip başarısız olmuş bir insanın sonradan başarıya 
ulaştığında yaşadığı mutluluğu yaşayamaz hiçbiri. Bir insan gerçekten ne 
zaman kaybeder biliyor musunuz? Başarısız olduğunda değil, başarısız 
olup tekrar ayağa kalkacak gücü bulamadığında kaybeder insan. 
Hayallerini ve umudunu kaybetmişse işte o zaman yitirmiştir hayatını. 
Çünkü uğruna çabalayacak bir şeyi olmayan kişi okyanusta kaybolmuş 
bir takaya benzer, nereye gideceğini bilemez ve anlamsızlaşan hayatının 
biteceği günü bekler.  
  Hayatta her zaman sıkıntılarla, zorluklarla karşılaşsak da 
dertlerimiz son bulmasa da tüm bunlara göğüs germeli ve umudumuzu 
kaybetmemeliyiz. Çünkü hayatı anlamlı kılan, insanı hayata bağlayan ve 
insana yaşama isteğini aşılayan şey umuttur. Hayatınızda her ne olursa 
olsun asla inancınızı ve umudunuzu yitirmeyin.  
 
  Fatih Batuhan Malkoç 
MERVE ESENSOY 
  YALNIZLIK KENDİMİZE ÇIKTIĞIMIZ BİR  YOKUŞTUR 
Bazen kendi hayatımızın içinde bile kendimizi 
bulamadığımız oluyor. Çünkü yalnızlık ve kendimizi  
yaşadığımız hayata ait hissedememe duygusu bizi 
düşündüren konular olmuştur. Geçen gün okuduğum 
Sevgili Yalnızlık adlı öykü kitabı içinde barındıran çeşitli 
hikayelerle, yalnızlığım ve çocukluğum üzerine derin 
düşüncelere girmemi sağladı. Yalnızlık üzerine 
düşünerek aslında yalnızlığın bir çevreye ait olmamak 
değil de kendi içsel çatışmalarımızla oluşan bir duygu 
olduğunu düşünmeye başladım. Çocukluğum üzerine 
düşündüğüm şey ise artık orada yaşamadığım ve 
gerçeklerle yüzleşmem gerektiği konusunda farkındalık 
kazanmış olmam.  
‘’Başka biri gibiydim, kendi yanımda.’’(13). Bu 
sözden, kitaptaki karakterin kendi gibi olmak isteyip 
olamadığını ve bundan yakındığını anladım. Hepimizin 
hayatının bir döneminde başka biri gibi davranmaya 
çalıştığı olmuştur. Hatta istemeden bile başkası gibi 
davranabiliyoruz bazen. Yaşadığımız hayattan, 
toplumsal baskılardan veya bireysel dertlerimizden 
sıkılıp onları aşmak için oluşturduğumuz bir savunma 
mekanizması oluyor bu çoğu zaman aslında. Kendimiz olarak çözemediğimiz sorunları, başkası gibi 
davranarak, başkası gibi düşünerek çözüme 
kavuşturacağımıza inanıyoruz. Bu öyküdeki karakter ise 
karşısındakini kırmamak adına yalan söyleyerek, 
benliğinden uzaklaştığını çünkü kendi gibi olmadığını 
hissetmiştir. Yaptığımız şeyleri veya söylediğimiz sözleri 
içimizden gelmeyerek yapabiliyoruz bazen çünkü hayat 
bizi buna zorluyor ve bu yüzden kendimiz olmakta 
zorluk çekiyoruz.  
‘’Şehir tüm yalnızlığıyla dışımızdaydı. Tüm 
yalnızlığımız, kaybolmuşluğumuz ve 
unutulmuşluğumuzla o yalnızlığın bir parçasıydık.’’(37). 
Hayatımda bireyselliği ön plana koyan biri olmama 
rağmen bu yalnızlık korkusu aklıma geldikçe kendimi 
çok da hayatımın içinde hissedemiyorum. Yaşadığım 
şehre, okuduğum okula, evime ve en önemlisi de kendi 
benliğime ait hissedemiyorum bazen. Bu hissi çoğu 
insanın hayatının bir döneminde tattığını düşünüyorum. 
Çünkü hiçbir bireyin tam olarak kendisine ‘’ait’’ 
olabilme ihtimaline inanmıyorum. Bulunduğu yere, 
zamana ya da duruma ait olmadığını hissetmenin 
herkesin hayatının bir noktasında da olsa tattığı bir 
duygu olduğunu düşünüyorum. Bu öyküde ise sürekli 
evde oturan, dışarıya açılmayan, hayattan çok da beklentisi olmayan bir çiftin yaşadığı kaybolmuşluk ve 
unutulmuşluk hissi anlatılıyor. Hayatın akışını bile 
dışarıdaki seslerden anlayan bu çiftin, iki kişi olmalarına 
rağmen, yalnız ve unutulmuş olmaları beni hem 
duygusal olarak çok etkiledi hem de bunun üzerine 
düşünmemi sağladı. İnsanlar iki kişiyken, hatta belki 
daha fazla kişiyken bile yalnız ve unutulmuş 
hissedebiliyor. Büyük bir kalabalık içindeyken bile 
kendimizi onlardan uzak ve yalnız hissedebiliyoruz 
bazen. Belki o an oraya kendimizi ait 
hissedemediğimizden kaynaklanıyor bu ya da belki de 
sadece içimizde yaşattığımız o yalnızlık hissinden 
kaynaklanıyor. Yalnız olmanın sadece tek başına 
olmaktan ibaret olmadığını, aynı zamanda çevremize ait 
hissedememenin ve kendimizi soyutlayıp içimize 
kapanmanın da büyük bir etkisi olduğunu 
düşünüyorum.  
Kitapta, çocukluğa ait derin anlamlar da içimi 
ısıtmıştı ve sayfaları çevirirken çocukluğuma dönerek 
buruk bi mutluluğa büründüm. ‘’Çocukluğumuz bilinç 
dışı bir algılama, düşlerin peşinden koşarak gerçekle 
çarpıştığımızda yaşadığımız şok gibi anlık geçişlerle 
doluydu.’’(35). Hayatın gerçeklerinin farkında 
olmadığımız  zamanlar belki de en güzel, en mutlu zamanlarımızdı. Sorumluluklarımız yoktu, 
problemlerimiz yoktu hatta gerçeklerimiz bile yoktu. 
Tek sahip olduğumuz şey hayallerimizdi. Masallarımız 
vardı, o masallarla büyüdük, hayal kurmayı öğrendik. 
Büyüdüğümüzde gerçekler bir tokat gibi çarptı 
yüzümüze. Çünkü alışmıştık hayallere, hazır değildik 
dünyanın gerçeklerine fakat büyüdükçe mecburen o 
gerçeklere de alıştık. Sorumluluklarımız, yalnızlık 
hissiyatlarımız, kötücül duygularımız, vicdanımız, 
‘’ait’’hissedememe düşüncelerimiz, sanki hepsi 
büyüdükçe artıyor gibi. Keşke hep masal dinleyerek 
uyusaydık veya bu gerçekler büyüdüğümüzde 
yüzümüze tokat gibi vurulmasaydı. Çocukluğuma 
döndüğüm anlarda hep hüzünlü bir mutluluk kaplıyor 
içimi. Hem o masalların bittiğine üzülüyorum, hem de o 
mutlu ve dertsiz tasasız hayatıma bakıp huzur 
buluyorum. Ama artık büyüdüğümü kabul edip, hayatın 
gerçekleriyle yüzleşme vaktimin geldiğimi 
hissediyorum. Hayal kurmak yerine, kendime hedefler 
belirleyip gerçekçi bir bakış açısıyla yoluma devam 
etmeliyim. Çünkü biliyorum ki hiçbir masal sonsuza 
kadar sürmez.  
 
  Kaynakça: 
Nilüfer Altınkaya - Sevgili Yalnızlık 
Baskı Yılı:2015 
    
 
   
Halil İbrahim Çavdar 
21501613 
HUZUR İÇİN ÖLMEYİ BEKLEMEYİN 
Hiç durmayı düşündünüz mü? Ne zamana kadar böyle koşturmaya devam 
edeceksiniz? Biraz sakin olmak ve gerçekten ne istediğinizi düşünmek size iyi 
gelecektir. Nedir bu hayattan beklentiniz? Üniversite bitirmek mi? İyi bir iş, iyi bir eş 
mi? Sonra ne olacak? Üniversiteyi bitirip evlendiğinizde sakinleşecek misiniz? Durun 
bir dakika ne sakinleşmesi? İşinizde yükselme fırsatınız var. Terfi alıp daha iyi bir 
“hayat” süreceksiniz. Gerçekten “hayat” bu mu?  
En son ne zaman başka hiçbir şey düşünmeden kendinize vakit ayırdınız? 
Modern hayatın koşturması içinde hiç sakinleşebildiniz mi? Modern hayat deyince 
hemen sistemi suçlamaya başladığınızı duyabiliyorum. Biraz da kendinizde arayın suçu 
bence. Hiç sakinleşmeye çalıştınız mı? Tamam, günde yirmi dört saat vaktinizi 
ayıramayabilirsiniz. İki saat ayırın o zaman. Günlük iki saatiniz bile yoksa haftada iki 
saati kendinize ayırıverin. Hepinizin bu kadar boş zamanı var biliyorum. Ama bu 
zamanı sadece ve sadece kendinize ayırmanız gerekiyor. Biraz kendinizi dinlemeniz 
gerekiyor. Ne yapmak istiyorsunuz? Hayatınızdan memnun musunuz? Bunları 
düşünmeye hiç vakit ayırmazsanız ileride hayatınızdan pişman olmanız çok normal bir 
şey değil mi? Bu pişmanlıkla ilgili aklıma gelen ilk örnek üniversitenin son sınıfında 
bölüm değiştiren insanlar. Belki de zamanında yalnızca puanı yüksek ve iş bulma 
imkânı bol diye tıp yazmış veya anne babası yüzünden yazmak zorunda kalmış yüz 
binlerce insan var ve bu insanlar kendini öyle kaptırıyor ki modern hayatın 
koşturmasına, üniversitenin son sınıfında veya yaz stajlarında ileride ne yapacağını 
görünce fark ediyor o mesleğe ait olmadığını.  
Şimdi bu insanın üniversite sınavına hazırlanırken ve üniversite yıllarında ne 
yaptığını düşünelim. Üniversite hazırlıkta hiçbir öğrencinin yaşamadığını herkes kabul 
ediyor zaten. Arada bir bazı derece öğrencileri çıkıp “Ben sosyal yaşamdan da 
kopmadım sürekli sinemaya gidiyordum.” dese de sivilceli suratı ve az uyumaktan şişen gözaltları her şeyi açıklıyor. Üniversite hazırlık zamanında insanların o gün 
çözmesi gereken soru miktarı ve tekrar etmesi gereken konulardan başka hiçbir şey 
olmuyor aklında. Peki, bu öğrenciler tercih döneminde ne yapıyorlar? O zamana kadar 
mesleki bir şey görmemişler ki. Kendilerini gelecekte hayal etmeye çalıştıkları zaman 
akıllarına gelen ilk şey alacakları maaş ve görecekleri itibar oluyor. Orada da çok 
düşünmedikleri için ya da düşünecek vakitlerini üniversite seçimine ayırdıkları için 
kendilerine hiç uygun olmayan bir bölüme gitmiş oluyorlar. Allah aşkına konservatuar 
okuması gereken bir öğrenci tıp okuduktan sonra Hacettepe veya Ankara Tıp okuyor 
olmasının ne önemi var?  
Neyse ki üniversiteye girmiş oluyorlar. Artık üniversite hazırlık maratonunda 
koşan bir yarış atından çok insana benziyorlar. Ama hala kendilerine vakit 
ayırmıyorlar. Tıpkı sizin yaptığınız gibi. Az önce de dediğim gibi hepinizin kendinize 
ayıracak zamanınız var. Ama siz kendinize zaman ayırmayı hiç düşünmüyorsunuz. 
İşten veya okuldan eve geldiğinizde hemen televizyon başına kuruluyor ya da sosyal 
medyada tüm vaktinizi harcıyorsunuz. Gününüz nasıl geçti? Bugün faydalı şeyler 
öğrendiniz mi? Sizi mutlu eden şeyler oldu mu? Bunları düşünmeye gelince vaktiniz 
yok. Ancak Game of Thrones’un yeni bölümü çıktığında bir an evvel izlemeye 
çalışıyorsunuz. O kadar çok kaçıyorsunuz ki sakinleşmekten, hiçbir şey 
yapamayacağınız bir vakit olduğunda da hemen kulaklıklarınız yetişiyor imdadınıza. 
Adeta bir uyuşturucu gibi sizi düşünmekten uzaklaştırıyor. 
Schmid Sakin Olmak - Yaşlanırken Kazandıklarımız kitabında yaşlanmanın 
sürekli susturduğumuz temel isteklerimizden birisi olan huzura ermenin karşılığı 
olduğunu söylüyor. Ancak ben bundan emin değilim. Şimdiki yaşlıların birçoğunun 
modern çağ yaşlısı olmadığını düşünürsek şimdiki yaşlılara bakarak bizim yaşlılığımızın 
huzur dolu olacağını söyleyemeyeceğim. Büyükanne ve büyükbabalarımı şimdiki 
yaşlılara örnek verebilirim. Onların dertleri üniversitede dersten geçmek ya da işinde 
yükselmek değilmiş ve zamanında yaşamdan en büyük beklentileri de iyi bir iş ve 
dolgun bir maaş değilmiş. Toprakla büyümüşler ve toprakla uğraşmışlar. Gelecek için yapacakları tek hazırlık tohum ekmek olmuş. Yirmi yaşında çok çalışmış olmaları otuz 
yaşlarında karınlarını doyurmamış ve her hasattan sonra ağaç gölgesine uzanıp 
rahatlamaya ve huzura biraz olsun ermeye fırsatları olmuş. Ne buna engel olacak işleri 
varmış ne de telefonları. Yani aslında şimdiki yaşlılar zaten huzur nedir biliyorlarmış. 
Yaşlanıp toprakla ilgilenecek dermanları kalmayınca da karınlarını doyurmak dışında 
tasaları kalmamış. Ancak sakinleşmeyi ve huzuru tatmamış modern çağ insanı 
yaşlandığında kendini dinlemeye vakit ayırır mı yoksa sosyal medya buna da mı engel 
olur bilemiyorum. 
Kaynakça: Schmid, Wilhelm. Sakin Olmak - Yaşlanırken Kazandıklarımız. İletişim 
Yayıncılık. 2015. 
 
 
Contemporary Istanbul 
Bu ay, birkaç hafta önce, İstanbul’a gitme şansını yakaladım. Tesadüf budur ki İstanbul’da 
olacağım hafta sonu, aynı zamanda gitmek istediğim bir serginin ziyaretçiye açık olacağı son hafta 
sonuydu.  Yine tesadüf eseri konuştuğum bir akrabamın da beni sergiye sokabilecek bir tanıdığı vardı 
ve o da gitmeyi planlıyordu. Olaylar böyle olunca kısıtlı zamanıma rağmen gitmeyi başarabildim.  
Serginin adı Contemporary Istanbul. Her sene oluyor ve bir sürü ülkeden sanatçılara yer 
veriyor. Sanırım iki sene önce de ziyaret etmiştim. Bu sene de birkaç tane eski parçaya rastladım, bazı 
parçaları ise başka sergilerde zaten görmüştüm ama oldukça büyük bir sergi olduğu için yepyeni bir 
sürü parça görmem kaçınılmaz oldu. Genelde sergileri gezerken çok vakit harcamayı sevmem. 
Hoşuma giden eserlere belki beş dakika ayırırım, geri kalanına ise sadece göz gezdirip geçerim. Bu 
sefer yanıma sanatla ilgilenen insanlar alıp gittim sergiye. Onlar yorum yaptıkça fikirlerimi söylerken 
buldum kendimi. 3 saat boyunca konuşa konuşa işin içinden çıkamadık. Sergiden süremizin 
yetersizliği yüzünden ayrıldığımızda bütün eserlere bakamamıştık bile.  
Sergide herkesin gözüne çarptığını fark ettiğim bazı büyük sunumlar vardı. Sosyal medyada da 
hep bu kompozisyonlara yer verildiğini gözlemledim. Belki de bilinçaltım sırf farklı olma isteğiyle bana 
bu sunumları sevmememi söylediğindendir, bilmiyorum ama nedense bunlar benim ilgimi çeken 
parçalar değildi. Dilin gücünü günlük hayatımda hafife aldığımın ara sıra farkına varıyorum fakat sanat 
kapsamında incelenince kullanılan sözcükler beni çoğu zaman esere çeken asıl faktör oluyor. Tek 
başına bir şey ifade etmeyen birçok parçadan, adlarını okuduktan sonra etkilendim. Sanat bazılarına 
göre tümüyle estetikle ilgili olabilir ama ben düşündürücü bazı etmenlerden daha çok zevk alıyorum. 
Mesela bir parça vardı. Hani şu alışveriş merkezlerinde olur ya, içinde renkli top top sakızlar olan 
makineler, kolunu çevirince şansınıza göre bir tanesi elinize düşer. İşte o makinelere benzer üç tane 
minyatür makineyi yan yana koymuş sanatçı, içlerinde de toplar var. Bir makinedeki toplarda farklı 
dinlerin sembolleri, bir tanesinde farklı büyüklükte para sembolleri ve diğerinde de cinsiyet 
sembolleri var. Sadece bu görüntüye bakınca “çok derin bir anlam ifade etmiyor herhalde,  şansla 
ilgili” diye düşündüm. Ama adı önemliydi; ” Death Frontier “yani dilimizde “Ölüm Sınırı”. Eserin adını 
okuyunca sanatçının mesajını anlayabildim. Toplumda insanın elinde olmayan bazı durumlar 
nedeniyle yargılandığını, dışlandığını hatta öldürüldüğünü vurguluyor. İnsanın içerisine doğduğu din, 
para durumu, cinsiyeti, bunlar gibi kontrolü dışındaki şeyler, tarih boyunca toplumsal ayrılıklara sebep 
olmuş. Yahudi Katliamı oldukça iyi bilinen ama yerinde bir örnek olacaktır bu duruma. Eser bu 
mesajıyla beni etkiledi. Tabii sırf güzel görünüyor diye fotoğrafını çekip sanatçısını araştırdığım bir 
sürü eser de oldu. Çok bilgili ve entelektüel biri değilim, güzel görünen çoğu şey beni kolayca 
kandırabilir. Aslında sergide sunulan hiçbir esere sadece güzel görünüyor demek doğru olmaz, 
sanatçının amacını bilemem sonuçta ama bence güzel görünsün diye sanat yapmakta bir sakınca da 
yok.  
Sergi oldukça güzel ve kapsamlıydı ama ziyaretimin en akılda kalıcı anının sergiyle pek ilgisi 
yok. Tabloların önünde dururken önümden oldukça tanıdık bir yüz geçti. İlk önce dikkate almadım 
ama bilinçaltım çalışıyor ben istemesem de. Birkaç saniyemi aldı gördüğüm yüze bir ad koymak; 
Ayhan Sicimoğlu. Tamam bir pop star veya ünlü bir aktör değil belki ama küçüklüğümden beri 
televizyonda görmekten keyif aldığım bir isimdir. Annem ve babam Ayhan Sicimoğlu’nu seviyor 
olunca bir şekilde bana da aşıladılar sanırım. Öyle olunca kısa süreli olsa da heyecanlandım. Tabii 
çekim yapıyorlardı, o yüzden fazla üstünde durmadım;  şaşkınlığımı atıp kendi gezime devam ettim. Zaten sergi o kadar büyüktü ki bir daha karşılaşmadım bile. Tek bir gözlemim olacak, gerçek hayatta 
oldukça uzun bir adammış. İki metreye yakın diyebilirim. Bu bilgi size bir şey kattı mı? Sanmıyorum. 
Ama sergiyi gezmenizi önerebilirim, büyük ihtimalle Ayhan Sicimoğlu’nun boyunu bilmekten daha 
faydalı olacaktır. 
 
 
 
 
 
 
 
 
                          
Vicdanın Cilvesi 
Bir şeyi unutmaya çalıştığımızda, o kadar kolay unutabilir miyiz acaba? Yaşananlar hiç 
yaşanmamış gibi davranmak, geçmişe saklamak, anılarla üstünü kapatmak işe yarar mı? 
Görünüşe göre hayır. Cem’in deneyip de başaramadığı, hatta kurbanı olduğu olay da tam 
olarak bu. Nedeni de hepimizin sahip olduğu vicdan. Vicdanımız bizlerin en büyük zaafı ya da  
insanları hayvanlardan ayıran en büyük fark. Olumlu mu olumsuz mu olduğuna siz kara verin. 
Fakat bu farkın bize yüklediği sorumluluklar da bizlerde birer zaaf gibi görünüyor. Çünkü 
vicdanımız hiçbir zaman bizi yalnız bırakmıyor. Aksine ne kadar çabalarsak çabalayalım, ne 
kadar unutmaya çalışalım vicdanımızın sesi her zaman en yüksek çıkıyor. 
  Cem, Orhan Pamuk’un ‘’Kırmızı Saçlı Kadın’’ isimli romanının 
ana karakteri. Çocukken ekonomik nedenler yüzünden çalışmak 
zorunda kaldığı kuyu kazımında, ustasının çok uyarmasına rağmen bir 
anlık dikkatsizlik sonucu, ustasının kafasının üstüne, yavaşça 
sarkıtması gereken kovayı düşürünce hayatının en büyük dönüm 
noktası o zaman başlıyor. İlk anda çok korkup hemen yakındaki köye 
gidip yardım bulmaya çalışıyor, yardımı bulamayınca da yakasını hiç 
bırakmayacak bir karar veriyor. Ustasının o ölüm çukurunda 
öldüğünü varsayarak atlıyor ilk trene ve şehre dönüyor. Ardından da  
bu olayları bir daha hiç anmamak üzere geçmişe gömüyor. Terk 
ediyor babası yerine koyduğu ustasını. Hayatına devam ediyor ve bu 
olaylar hiç yaşanmamış gibi herkesten saklıyor, hatta evlendiği ve 
birlikte iş kurduğu çok sevdiği karısından bile. Lakin hayatının ileriki 
kısmında ve her şey çok iyi giderken Cem, ustasını bıraktığı kuyunun 
yanında, oğlu tarafından vurularak ölüyor. Bu da vicdanın ya da 
kaderin cilvesi olmalı. 
  Orhan Pamuk da bize bu şekilde insanın geçmişinden kaçamayacağını gösteriyor. Cem 
ve ailesi üzerinden. Hatta geçmişten kaçarken yalanlar ve sırlar arttıkça bedeli de daha ağır 
oluyor. Vicdanımız zaman ilerledikçe daha da sabırsız ve daha da çok can yakan hale geliyor.  
  Bence de herkes hayatının bir yerinde unutmak isteyeceği anılar yaşamıştır ya da 
yaşayacaktır. Bu anıları da ne kadar silmeye çalışırsak çalışalım, zamanı gelince hepsi yüz 
üstüne çıkmaya mahkumdur.  Bu şekilde yaşananları saklamak, insanların kendilerini 
kandırmalarından başka bir şey değildir, iki yüzlülüktür yani. Bence en iyisi yüzleşmesidir 
insanın kendisiyle, geçmişiyle ve  çevresiyle. Belki kısa vadede daha zararlı gözükebilir. 
Çevredeki insanlardan fazla baskı görülebilir ama asıl baskı insanın kendi içinden gelir, uzun 
vadede. Eğer sen bu şekilde vicdanını rahatlatmazsan en büyük azabı çekersin. Tıpkı Cem’e 
olduğu gibi. Küçükken yaptığı bir hatayı geçmişine atınca, her fırsatta aklına tekrar giriyordu. 
Eğer sen geçmişini kabullenir ve yüzleşirsen onunla, vicdanını rahatlatırsın. Bedeli ne olursa 
olsun ödediğinde de atlatması çok daha kolay olur. 
  Dediğim gibi bu tarz pişmanlıklar her birimizin hayatında olmuş ya da olacak 
olabilirler. Bazen de bu pişmanlıklar bilinenin aksine sadece kötü olaylara da sebep olmaz(?). 
Bu tarz pişmanlıklar ve vicdanımızdan kaçma çabalarımız bizi başka davranışlara da itebilirler. 
Cem de aynı bu şekilde etkilendi  pişmanlığından. En başında çok heyecanlanıp yapmaması 
gereken bir şey yaptı, kaçtı ama belki de bu kaçışı ona, yaşadıklarını unutmak için, kendini 
kitaplara ve üniversiteye vermesini sağladı ve bu şekilde de  çok başarılı oldu, hatta kurduğu 
şirketle zengin oldu. Bu açıdan bakınca her şey kulağa hoş geliyor, akademik başarı, para, 
zenginlik. Ama hayır, vicdanın bedeli ödenmeyince vicdan ne paraya bakıyor ne de başarıya, 
vicdan sadece bizim iç sesimiz ve biz onu dinlemediğimizde dinletene kadar rahat bırakmıyor ve bizi asla ama asla yalnız bırakmıyor. O yüzden bizler, vicdanımızı rahatlatmak için her şeyi 
yapmalıyız kaybedeceğimiz ne olursa olsun. 
 
              Ongun Özel 
 
 
 
Görsel Kaynağı: 
 http://i.idefix.com/cache/600x600-0/originals/0000000679924-1.jpg   
   
HAKİKAT	YANILGISI	
	
‘İnsanlar	hakikati	neden	kaldıramaz?	Birincisi,	çünkü	hakikat	onları	hayal	
kırıklığına	uğratır.	Ikincisi	çünkü	hakikat	genelde	çıkardan	yoksundur.	
Böyle	açıklıyor	Bayan	Ming	tüm	yalan	söyleme	sebeplerimizi.	Aslında	bu	kadar	net	
Üçüncüsü	hakikatin	asla	doğru	görünümü	yoktur-	yalanların	çoğu	çok	daha	iyi	
bir	şekilde	karar	verilebilen	çok	az	şey	var	sanırım	gerçeği	gizleme	karşısında.	Yalan	
hazırlanmıştır.	Dördüncüsü,	çünkü	hakikat	yaralar.’	(sayfa	52)	
söylemek,	gerçeği	gizlemek	bunlar	neredeyse	aynı	kavramlardır.	Yüzyıllar	boyunca	
	
belli	bir	aşamada	bunun	yanlış	olduğu	düşünülse	bile	bu	olayın	günlük	
uygulamalarında	kendimizi	şüpheye	düşmüş,	neyin	doğru,	neyin	yanlış	olduğunu	
bilmezken	bulabiliriz.		
	
Bu	konuda	benim	belli	bir	kararım	yok	ne	yazıkki.	Yalan	söylemek	ya	da	gerçeği	
gizlemek	maalesef	her	zaman	yanlış	bir	şeymiş	gibi	gelmiyor	bana.	Küçük	bir	çocuğa	
kedisinin	öldüğünü	söylememekte	bir	yalandır	ancak	kimse	çıkıp	bunun	affedilemez	
bir	şey	olduğunu	savunamaz.	Bu	kadar	gri	bir	alandayken	yalan	söylemenin	hangi	
derecelerini	asla	kabul	edemeyecek	hangi	derecelerini	kedi	örneğindeki	gibi	
yumuşak	karşılayacağımı	bilemezken	bu	konuya	çok	değinmeyeceğim.	Değinmek	
istediğim	konu	insanların	neden	gerçeği	gizlemek	gereği	duydukları.	Bunun	sebebi	
bir	çok	insanın	hayatlarındaki	bazı	şeyleri	hayallerine	uydurma	istekleri.	Kötü	giden,	
planlananın	dışına	çıkan	durumlarda	eğer	mutlu	son	olmayacağı	kesin	değilse	
hepimiz	umut	ederiz.	Her	şeyin	düzeleceğini,	birden	bire	beklediğimiz	şeylerin	
gerçekleşeceğini,	aslında	şu	zamana	kadar	yaşadığımız	sorunların	birdenbire	
çözümleneceğinin	hayalini	kurarız.	Ne	yazık	ki	her	zaman	hayal	kuramıyoruz.	Bazen	
yaşadığımız	olay	her	neyse	bunun	iyi	bitmeyeceğini	önceden	anlıyoruz	fakat	her	
zaman	buna	kendimizi	hazırlayamıyoruz.	Bunun	yerine	gerçeği	kurduğumuz	hayale	
yani	kurguladığımız	senaryoya	göre	çarpıtmaya	çalışıyoruz.	Bazen	bu	çarpıtmayı	
içimizde	yaşayıp	kendimizi	kandırmayı	seçiyoruz	bazense	bunu	ileri	götürüp	
karşımızdaki	insanı	hayal	ürünümüze	inanmaya	itiyoruz.	Bu	durum	bizi	
gerçeklikten	uzaklaştırıyor.	Bunu	ne	kadar	sık	tekrarlarsak	o	kadar	hayattan	kopup	
kendi	küçük	ama	mutlu	dünyamızda	yaşamaya	başlıyoruz.	Bir	süre	sonra	
gerçeklikte		yaşanan	olaylar	bizi	daha	sert	karşılamaya	başlıyor	ve	içinde	
bulunduğumuz	durum	sonsuz	bir	döngüye	giriyor.	Bu	döngüden	kaçmaya	çalışsam	
dabazen	kendimi	bu	döngünün	içinde	buluyorum.		Karşımdakine	değil	ama	kendime	
küçük	yalanlar	söyleyerek	gerçek	dünyayı	çarpıtmak	daha	kolay	geliyor.	Bunu	
sadece	kendimde	değil	çevremde	ki	insanlarda	da	sezinliyorum	kimi	zaman.	Zaman	
yönetimi	sırasında	bir	çok	görevi	kısa	bir	zaman	diliminde	yapabileceği	konusunda	
kendisini	kandırıp	sonunda	planlar	(daha	doğrusu	hayaller)		gerçeklikle	
örtüşmeyince	daha	büyük	sorunlarla	yüzyüze	gelen	arkadaşlarım	bu	durumdan	çok	
muzdarip.	Her	ne	kadar	bundan	sonra	gerçeği	olduğu	gibi	kabul	edeceğiz	desek	bile	
bu	söylem	bile	gerçeği	kendi	amaçlarımız	doğrusunda	çarpıtmak	yani	bu	söylem	de	
bir	yalan.	Bence	insan	her	zaman	hayal	kurar	ve	umudu	tükendiği	noktada	kafanız	
sizi	rahatlatmak	için	çarpıtmalar	yapar.	Bunu	15	yaşımda	da	yaptım,	şimdi	de	
yapıyorum	ve	sanırım	bundan	uzun	yıllar	sonra	da	yapacağım.	Bu	noktada	önemli	olan	insanın	kendisine	bir	sınır	çizebilmesi.	Örneğin	hangi	noktada	hayal	kurmayı	
bırakıp	kendisine	yalan	söylemeye	başladığını	tespit	etmesi	ya	da	hangi	aşamada	bu	
olayın	kendisine	zarar	vermeye	başladığını	anlaması	gibi.	
	
Dünyada	bir	canlının	sahip	olabileceği	en	büyük	zenginlik	hayal	gücü.	Bunu	bizi	
iyileştirdiği,	hayatımızı	güzelleştirdiği	ölçüde	kullanmak	en	mantıklı	şeylerden	biri	
ancak	nasıl	ilaç	ve	zehirin	ayrımını	doz	belirliyorsa,	bunun	iyi	ve	kötü	yanlarını	da	
bizim	bunu	ne	ölçüde	kullandığımız	belirler.	Bu	yüzden	Bayan	Ming	gibi	gerçeği	ne	
ölçüde	çarpıtmaya	çalışırsak	çalışalım	bazı	şeylerin	her	zaman	farkında	olmamızda	
yarar	var.	
	
Kaynakça:	
	
Bayan Ming’in Hiç Olmayan On Çocuğu / Eric Emmanuel Schmitt( Doğan Kitap 2016 )  
                                             MUTLULUK PARADOKSU    
      
       Mutluluk nedir? Mutluluğun ne olduğunu inanın ben de bilmiyorum çünkü mutluluğun 
kesin bir tanımı yok bence. Sürekli kovaladığımız, bulmaya çalıĢtığımız bir kavramdan ibaret 
mutluluk. Bize sadece nerede, nasıl arayacağımızı öğrettiler mutluluğu, nasıl mutlu 
yaĢandığını değil. Küçükken okuduğumuz masalların sonu bile “sonsuza kadar mutlu 
yaĢadılar” ile bitiyordu.  Prens, prensesi kötü cadının elinden kurtarıyor ve sonsuza kadar 
mutlu yaĢıyorlardı ama nasıl? Nasıl oluyordu bu “mutlu yaĢamak”? Nasıl mutlu yaĢanırdı? 
Bilmiyorduk… 
 
        Küçükken çok oyuncağımızın olmasıydı mutluluk, fakat büyüdükçe sıkıldık onlardan. 
Büyürken gördük çevremizden, dizilerden, filmlerden; zengin mutlu, fakir mutsuzdu. Sandık 
ki çok paramız olunca mutluluk ayağımıza gelir. Ama olmadı. Doymuyorduk bir Ģeyler 
istemeye. O çok beğendiğimiz pahalı arabayı almak istedik, çünkü alınca mutlu olacağımızı 
sanıyorduk ya da o çok beğendiğimiz evde oturabilmek bizi çok mutlu edebilirdi. Hep daha 
fazlasını istiyorduk. Ama elde ettikten kısa bir süre sonra yine geçti mutluluk olduğunu 
sandığımız his çünkü yetmiyordu sahip olduklarımız; daha fazla almak, tüketmek istedik ve 
fark ettik; sonu gelmiyordu bir türlü tüketmenin. Ama asıl tükenen bizdik, bilmiyorduk… 
 
        Zaman geçti, hayat gösterdi sadece maddiyatın mutluluk getirmediğini. Artık 
öğrenmiĢtik bir Ģeyleri elde edince mutlu olunmadığını. Zor olmuĢtu ama anlamıĢtık bunların 
gelip geçici birer heves olduğunu. Sonra çevremize bakmaya baĢladık. Merak ediyorduk 
baĢka insanların nasıl bu kadar mutlu olabildiğini ya da biz mutlu sanıyorduk onları. 
Gülüyorlardı. Ama gülen her insan mutlu muydu? Denedik. Gülmeyi denedik. BaĢka 
insanlara güldük; düĢene güldük, hata yapana güldük. Acı çekenlerin acılarından kendimize 
teselli çıkardık; iyi ki benim de baĢıma gelmedi onun baĢına gelenler dedik. Bizim 
baĢkasından daha iyi durumda olmamızı mutluluk sandık. Sandık ki karĢımızdaki mutsuz 
oldukça biz mutlu oluruz. Çoğu zaman, baĢkalarının mutsuzluğunda aradık mutluluğu. Çünkü 
onların baĢına gelen bizim baĢımıza gelmemiĢti. Ayakkabısı olmayan bir çocuğu görüp, “iyi 
ki benim ayakkabım var” dedik , “keĢke onun da ayakkabısı olsaydı” değil. Evsiz birini 
gördüğümüzde “iyi ki sıcak bir evim var” dedik, “keĢke onun da bir evi olsaydı” değil. Sonra 
üzmeye baĢladık…  
 
         Bu düzenin bir parçası olduk incitmeye baĢladık, Sandık ki bizden baĢka kimsenin 
mutluluğu önemli değil. Büyüdü bu düĢünce. Çığ gibi büyüdü.  Bir nesilden diğerine artarak 
geçti. Sonra gördük. BaĢkası da bizi üzdüğünde gördük böyle mutlu olunmadığını. Ve anladık 
baĢkasının mutsuzluğunun mutluluk getirmediğini çünkü bu sefer o “baĢkası” bizdik. 
 
         Ve acı gerçekle yüzleĢtik. Öteki olduk,  baĢkasına öteki dedik. Yakın olduğumuz 
insanlar dıĢındakiler önemli değildi bizim için. Bizden farklı olanı kabul edemedik. 
BencilleĢtik, umursamadık kendimizden ve kendimiz gibi olanlardan baĢkasını. Ama fark 
ettik ki mutluluk çevremizdeki insanların tek tip oluĢunda, farklı olanı kırmakta veya 
yargılamakta değil. BaĢkasının mutsuzluğuyla mutlu olunmaz. Bu gerçek mutluluk değil… 
            Peki, nedir gerçek mutluluk? Temelinde hissedebilmek, sevdiklerimizin yanımızda 
olması ve hayatın tadını çıkarabilmek olan bir kavram mı yoksa akĢamüzeri güneĢin batıĢında 
yolda yürürken o güzel turuncu tonların ahenkle gökyüzünden yavaĢ yavaĢ siliniĢini fark 
edebilmek mi mutluluk… Bir çocuğun annesine sarıldığındaki yüzünde oluĢan sıcacık his mi 
mutluluk… Bir baba için çocuğuna istediği oyuncağı alabilmek mi mutluluk… Belki de 
mutluluk bizim onu ararken yaĢadıklarımızdır. “belki de mutluluk sadece kovalayabildiğimiz 
bir Ģeydir, belki de onu asla yakalayamayacağız” (the pursuit of happyness 2006).  
Bana sorarsanız mutluluk baĢkalarını mutlu ettikçe artar. Mutluluk hayatın tadını çıkarmak, 
insanları yargılamamak, anlayıĢlı olmak gibi küçük, basit ama bir o kadar da önemli 
değerlerde gizlidir ve belki de mutluluk yaĢadığını ve yaĢattığını gerçekten 
hissedebilmektir… 
 
 
 
 
                                                                                                   
  
                                                                                                           Ġpek ġAHBENDEROĞLU 
  
      
 
   
           Peki, nedir gerçek mutluluk? Temelinde hissedebilmek, sevdiklerimizin yanımızda 
olması ve hayatın tadını çıkarabilmek olan bir kavram mı yoksa akĢamüzeri güneĢin batıĢında 
yolda yürürken o güzel turuncu tonların ahenkle gökyüzünden yavaĢ yavaĢ siliniĢini fark 
edebilmek mi mutluluk… Bir çocuğun annesine sarıldığındaki yüzünde oluĢan sıcacık his mi 
mutluluk… Bir baba için çocuğuna istediği oyuncağı alabilmek mi mutluluk… Belki de 
mutluluk bizim onu ararken yaĢadıklarımızdır. “belki de mutluluk sadece kovalayabildiğimiz 
bir Ģeydir, belki de onu asla yakalayamayacağız” (the pursuit of happyness 2006).  
Bana sorarsanız mutluluk baĢkalarını mutlu ettikçe artar. Mutluluk hayatın tadını çıkarmak, 
insanları yargılamamak, anlayıĢlı olmak gibi küçük, basit ama bir o kadar da önemli 
değerlerde gizlidir ve belki de mutluluk yaĢadığını ve yaĢattığını gerçekten 
hissedebilmektir… 
 
 
 
 
                                                                                                   
  
                                                                                                           Ġpek ġAHBENDEROĞLU 
  
      
 
              Peki, nedir gerçek mutluluk? Temelinde hissedebilmek, sevdiklerimizin yanımızda 
olması ve hayatın tadını çıkarabilmek olan bir kavram mı yoksa akĢamüzeri güneĢin batıĢında 
yolda yürürken o güzel turuncu tonların ahenkle gökyüzünden yavaĢ yavaĢ siliniĢini fark 
edebilmek mi mutluluk… Bir çocuğun annesine sarıldığındaki yüzünde oluĢan sıcacık his mi 
mutluluk… Bir baba için çocuğuna istediği oyuncağı alabilmek mi mutluluk… Belki de 
mutluluk bizim onu ararken yaĢadıklarımızdır. “belki de mutluluk sadece kovalayabildiğimiz 
bir Ģeydir, belki de onu asla yakalayamayacağız” (the pursuit of happyness 2006).  
Bana sorarsanız mutluluk baĢkalarını mutlu ettikçe artar. Mutluluk hayatın tadını çıkarmak, 
insanları yargılamamak, anlayıĢlı olmak gibi küçük, basit ama bir o kadar da önemli 
değerlerde gizlidir ve belki de mutluluk yaĢadığını ve yaĢattığını gerçekten 
hissedebilmektir… 
 
 
 
 
                                                                                                   
  
                                                                                                           Ġpek ġAHBENDEROĞLU 
  
      
 
   
Ahmet Tarık Işık 
Düşüncenin Silahı: Kelime 
  Kelimeler, insanlar üzerinde öylesine güçlü bir etkiye sahiptir ki ustaca bir dizilimle bizi 
gerçeğin tam aksine kolaylıkla ikna edebilirler. Zekice bir kullanımla hiç olmamış olanın var 
olduğuna, varlığı açıkça ortada olanın ise aslında olmadığına bizi inandırabilirler. Büyük vahşetleri 
birkaç cümleyle romantik olaylar yapabilir, korkunç katliamları destanlaştırabilirler. Kısa bir 
yazıyla insanlık adına son derece zararlı fikirleri idealize edebilir, bu fikirlerin hayata geçmesi için 
büyük kalabalıklara akıl almaz işler yaptırabilirler. Bu yüzden kelimeler, yetkin ellerde çok güçlü 
silahlara dönüşebilir. 
  Larry Collins ve Dominique Lappierre'in birlikte yazdığı Yasımı Tutacaksın adlı belgesel-
roman bana kelimelerin üzerimizde ne kadar etkili olabileceğini tekrar gösterdi. Kitap, kısa bir 
İspanya yakın tarihiyle iç içe olacak şekilde bir boğa güreşini tüm ayrıntılarıyla anlatıyor. Ve bunu 
anlatırken kelimeleri öylesine ustaca kullanıyor ki kitapta anlatılan vahşete hayran olmamak elde 
değil. Kitabı bitirdiğim zaman, boğa güreşi denilen seremoniye büyük bir hayranlık beslediğimi 
fark ettim. Ölümden kaçmaya çalışan boğanın alanda sergilediği asil tavırlara, boğaya öldürücü 
darbeyi vurmak için fırsat kollayan matadorun zekâ dolu kıvrak hareketlerine, boğanın katledilişini 
sabırsızlıkla bekleyen kalabalığın heyecan ve coşku içinde attığı çığlıklara, boğanın sahibinin 
gururlu bekleyişine, kısacası İspanyolların kutsal saydığı bu ölüm seremonisine şaşırtıcı derecede 
hayranlık duyuyordum. Fakat sonra boğa güreşi hakkındaki eski görüşlerimi anımsadım. Günahsız 
bir canlının sırf bir grup insanın vahşete tanık olmak için duyduğu arzuyu tatmin etmek için acı 
çektirilerek öldürülmesi bende her zaman tiksinti uyandırmıştır. Ve şimdi bu kitap, bu vahşetin tüm 
aşamalarını detaylı şekilde anlattığı hâlde, bende boğa güreşine karşı güçlü bir hayranlık uyandırdı. 
Bu duygunun aksine içimdeki nefreti körüklemesi gerekirken nasıl yaptı bunu? Bence cevabı çok 
basit; kullandığı ustaca üslupla yani kelimelerinin gücüyle yaptı. 
  Kelimeler, kullanmayı bilen insanların elinde çok güçlü silahlara dönüşebilirler. İnsanlık 
tarihi, özü itibariyle son derece zayıf ve çelişkilerle dolu felsefelerin, bu öz etrafına inşa edilmiş 
kelimelerden yapılma surlar sayesinde çok uzun süreler boyunca ayakta kalmasına ve büyük 
kitleleri etkisi altına almasına şahit olmuştur. Bugün hala dünyada son derece etkileyici kelimelere 
kanıp bütün ömürlerini temelsiz felsefelere adayan ve dolayısıyla ömür boyu mutsuzluğa mahkûm 
olan birçok insan var. Aynı şekilde tarih, toplum ve birey açısından son derece zararlı birçok 
ideolojinin kelimelerden yapılma zırh ve silahları kuşanarak büyük kitlelere egemen olmuş 
ideolojilerin sebep oldukları yıkımlara tanık olmuştur. Kelimelere mahkûm olup bu ideolojileri 
takip eden insanlar, sadece başka insanların değil aynı zamanda kendi felaketlerinin de hazırlayıcısı 
olmuşlardır. Bugün kendi çevreme ve dünyanın tümüne baktığımda bu durumun değişmediğini 
görüyorum. Üstelik gelişen teknolojiyle birlikte bugün artık kelimeler çok daha hızlı yayılıyor ve 
geçmişle kıyaslanamayacak ölçüde fazla insana ulaşıyor. Çok fazla kelimeye yani çok fazla silaha 
maruz kalıyoruz. Bazen çevremin tamamen kelimelerle çevrili olduğunu ve bu kelimeler 
kullanılarak tuzağa düşürülmeye, istemeden başkalarının art niyetli amaçlarına hizmet ettirilmeye 
çalıştığımı düşünüyorum. Ve açıkçası bu tuzağa düşmekten korkuyorum. Birçok insanın geçmişte 
farkında olmadan düştüğü hataya düşüp hem kendime hem de başkalarına zarar vermekten 
korkuyorum. Kısacası kelimelerin tutsağı olup hakikati görememekten korkuyorum. 
  Her zaman için insanı gerçeğe ve doğruya ulaştırmada köprü olması beklenen kelimeler, yeri 
geliyor, hayatımız boyunca aradığımız gerçeği ve doğruyu örten kalın perdelere dönüşüyor. Ustaca 
kullanılmış kelimeler, güçlü silahlardır. Bu güçlü silahların yanlış insanların eline geçmesi 
felaketler doğurabilir. Sağlam temelleri olmayan felsefeler, zararlı ideolojiler ve art niyetli 
insanların kendi çıkarlarına hizmet etmesi için ürettiği şeytani düşünceler gelişip yayılırken 
kelimelerden beslenirler. İşte bu yüzden, kelimelerin tuzağına düşmemek için okurken her zaman 
için kelimelere ihtiyatlı şekilde yaklaşılması ve kelimelerin ötesindeki gerçeğin aranması gerekir. 
 
Kaynakça: 
Collins, Larry, ve Dominique Lapierre. Yasımı Tutacaksın. İstanbul: Payel, 1993. Baskı.   
Berfin Küçük 
                                      Beynimizdeki Casus 
Tüm hayatımızı sadece düşüncelerimizle yönetebileceğimiz bir dünya düşünebiliyor 
musunuz? Olumlu düşünerek her şeyin yolunda gideceği ve olumsuz düşünerek hayatımızı alt üst 
edeceğimiz bir dünya hayal edin. Kontrolümüzde olmayan düşüncelerimizin bile hayatımızı 
şekillendireceği, yaşamınızın hem sizin kontrolünüzde olup bir o kadar da kontrolünüzde olmadığı bu 
dünyada yaşamayı riske alır mıydınız? Aslında bu hayal ettiğimiz dünya, şu an yaşadığımız dünyadan 
pek farklı sayılmaz. Yaşadığımız hayat, hayalini kurduğumuz dünya kadar apaçık etkili olmasa da  
bilinçli veya bilinçsiz düşüncelerimizin birer eseri. 
Hemen hemen hepimiz, küçükken Polyanna'nın hikâyesini okumuş ya da dinlemişizdir. 
Karşılaştığı en kötü duruma bile bir şekilde olumlu yaklaşabilen bu küçük kız hakkında siz ne 
düşünüyorsunuz? Belki bu soruya tek ve net bir cevabınız olabilir ama ben bu soruyu kendimde ikiye 
ayırarak cevaplandırabiliyorum. Biri eskiden okurken Polyanna hakkında ne düşündüğüm biri de şu 
an ne düşündüğüm. Evet, her iki soruya da iki farklı cevabım var çünkü eskiden Polyanna'yı okurken 
kendisinin ne kadar saf olduğunu, en dehşet verici olaya bile bu kadar olumlu yaklaşmanın insanı 
sadece gerçeklerden alıkoyacağını düşünüyordum. Hatta Polyanna'nın böyle davranması, hikâyesini 
okurken içime dert bile olmuştu. Kitaptaki karaktere, şu etrafındaki kötü gerçekleri gör artık diye 
haykırmak istiyordum. Şimdiyse neden hayatımızı Polyanna gibi yaşamadığımızı sorgulamakla birlikte 
neredeyse öyle yaşamamız gerektiğini bile düşünmeye başlamıştım. 
 
Polyanna hakkındaki düşüncelerimi değiştiren etken ilerleyen yaşımdan ziyade okuduğum 
başka bir kitap oldu. Joseph Murphy'nin Bilinçaltının Gücü kitabı, Polyanna hakkındaki düşüncelerimi 
değiştirmekle kalmayıp hayatımı bile değiştirdiğini söyleyebilirim. Yıllar önce, babamın aldığı bu 
kitabı elimde okuyacak başka bir kitap kalmadığı için okumuş olmama rağmen başucu kitabım oldu. Pozitif düşüncenin hayatımızı olumlu etkilediğini ve özellikle de bilinçaltımıza göndermemiz gereken 
pozitif düşüncenin metotlarını anlatan bu kitabı hayatıma uygulamaya başladığımdan beri hayata 
farklı bir açıdan baktığımı hissedebiliyordum. Polyanna gibi kötü bir durumu direk iyi olarak 
nitelendirmesem de bu kötü bir durumun beni üzüp hayatımın geri kalanını da olumsuz etkilemesine 
izin vermiyorum ve o kötü durumu kendi açımdan olabilecek en iyi duruma getirmeye çalışıyorum. 
Bunu hayatıma uygulayabildiğim en güzel örneğim ise 12. sınıfta YGS'den sonra, beklemediğim kötü 
sonuca üzülmek yerine LYS'de, bir önceki sınavdan çok daha iyi yapabileceğimi düşünüp durumu 
toparlayabileceğime inanmam oldu. Her gece uyumadan önce, kitapta söylenilen gibi,  her şeyin 
yoluna gireceğine inanıp girmek istediğim üniversitenin bir öğrencisi olduğumu hayal ederek 
uyuyordum. Bilkent'in kampüsünde dolaştığımın, sınıflarındaki sıralarda ders için oturduğumun 
hayalini kuruyordum. Tüm bu sürecin sonunda hayallerimi gerçeğe dönüştürmeyi başarmıştım . 
Şimdi, hayalini kurduğum o üniversitenin bir öğrencisiydim. 
Artık pozitif düşünmek yaşam felsefem olmuştu. Öyle ki etrafımdakilere bile aşılamaya 
çalışıyordum bu düşünce sistemini. Karamsar insanları ve onların bu karamsarlığa bağlı yaşamını 
gördükçe yaşam felsefemden daha da emin oluyordum. " Neye inanırsanız onu yaşarsınız." (Murphy, 
19) Ben de yaşamak istediklerime  yürekten inanarak onları elde etmeyi biliyordum artık . Yürekten 
diyorum çünkü sadece inanıyorum diyerek bazı şeyleri elde etmek mümkün olmayabilir. Bilinçaltı, 
beynimizin gizli bir çalışanı gibidir; sizin onun yaptıklarından haberiniz olmaz ama o yeri geldiğinde 
önemsiz sandığınız bir eyleminizi ya da düşüncenizi bile hayatınızı etkileyecek hale getirebilir.  
 
Bilinçaltı, sanılanın aksine rüyalarımızın olay örgüsünü şekillendiren bir merkezden çok daha 
fazlasıydı çünkü bilinçaltımızı kontrol edebildiğimiz sürece hayatımızı da kontrol edebiliriz. 
"Bilinçaltının farkında olmayan kişi başına her gelen şeyi kader zanneder." demiş Carl Gustav Jung, 
bilinçaltının sandığımızdan çok daha önemli olduğunu belirttiği sözünde. Ben artık bilinçaltının ve onu nasıl yönetebileceğimin bilinciyle Polyanna'dan farklı olarak gerçeklerin kötü yanını da görüp 
onları kendi hayatımı daha iyi yönlendirebilecek biçimde şekillendirip kendi hikâyemi yazabiliyorum. 
 
 
                                       KAYNAKÇA 
Murphy, Joseph. Bilinçaltının Gücü. İstanbul: Koridor Yayınları , 2009. Baskı 
Jung, Carl Gustav. "İz bırakanlar" genckolik. y.y t.y. Web. 24 Ekim 2016  
 
 
 
DİRENİŞİN TONLARI: DÜŞLER, 
TUTKULAR VE SUÇLAR
 
 
 
68’lerin Paris’indeyiz. Özgür düşünce ve hareketin egemen olduğu, 
insanların sanki hızlı ve küçük adımlarla ateş üzerinde yürüyormuş gibi 
heyecanlı, tedirgin ve maceracı olduğu bir dönem. Yönetmen Bernardo 
Bertolucci, “ The Dreamers ”, türkçe’ye çevrilen adıyla “ Düşler, Tutkular 
ve Suçlar ”, filminde bu özgür dönemi sokaklarda, eylemlerle ya da 
kavgalarla değil, kendilerini en yalın ve özgür hissettikleri aynı evde 
yaşayan üç karakterde değinmiş: Amerika’dan öğrenci olarak Paris’e gelen 
Matthew, Matthew’un görür görmez aşık olduğu büyüleyici güzellikte 
 
Isabelle ve ikiz kardeşi Theo.
Evdeki Cesur Masumiyet 
Filmde bir sinema kuşağındayız. Gerçek anlamıyla bir sinefil olan 
Isabelle ve Theo’nun yolları Sinematek’te Matthew ile keşisiyor. 68’lerin 
Paris’inde ünlü Sinematek’in kapatılma kararı alınıyor. Bütün sinema 
severler sokaklara dökülüyor; eylemlerle haykırarak kendilerini ve 
görüşlerini belirtenler de var, sessiz çığlıklarla kendini zincirleyenler de... İp 
de bu noktada kopuyor filmde. Sokakta isyan, devrim ruhu sürerken, kendi samimi küçük evlerinde kendi tutkularını, düşlerini ve suçlarını yaşayan üç 
kişiler. Sokağın ve dönemin ruhunu taşıyorlar fakat bunu kendi yarattıkları 
küçük oyunlarda, cinsellikte ve filmlerde buluyorlar. Theo ve Isabelle 
devrimci bir ruha sahipler; özgürlüklerini ve yaşam tarzlarını hiçbir 
diktatörün ya da yönetimin eline bırakmamaları gerektiğini düşünüyorlar. 
Amerikalı arkadaşları Matthew ile birlikte evde kaldıkları sure boyunca 
devrimi, düzeni ve sistemi tartışıyorlar. Fakat bu özgürlükçü ruhları farklı 
eylemlerle ve yakınlaşmalarla dışa vuruluyor. Öncelikle izlerken çoğu insanı 
rahatsız edebilecek düzeyde bir tensel yakınlık var Isabella ve Theo 
arasında. Her akşam çıplak olarak beraber uyuyup, sabah ve bütün günlerini 
yine beraber geçiriyorlar. Sanki birbirlerinin karşı cinsleri gibi hissediyor ve 
davranıyorlar. Aynı insan fakat farklı cinsler… Aralarındaki bu aşamadıkları 
görünmez bağ hem Matthew’a hem izleyicilere çok güzel şekilde 
gösterilmiş. Yargılıyoruz çünkü bu ensestvari bir ilişki diye düşünüyoruz 
 
filmin başında. Filmin ortalarına doğru Theo’nun Matthew’a anne karnında 
birlikte aylarca çıplak kaldıklarını ve şimdi de bunu yapmalarından başka 
doğal ne olabileceğini anlatırken sorguluyoruz. İnsanların ve toplumun 
cinsel baskılarından tamamen arındıklarını görüyoruz. Bakıldığı zaman bazı 
toplumlarda az bazılarında daha şiddetli olmak üzere neredeyse her 
toplumun bir cinsel tabusu, görüşü ya da baskısı vardır. Cinsellik kadar 
doğal bir dürtü en ufak bir şekil değiştirme yoluna girse “suçlu” kavramı 
ortaya çıkar. Fakat düşündüğümüzde anne karnında aylarca çıplak olarak 
yatan ikizlerin bunu 20 yıl sonra yapamayacağını düşündüren nedir? Her 
insan belli bir toplumda ve belli bir kültürün parçası olarak doğar ve büyür. 
Bu yetiştiriliş tarzları farklılık gösterebilir fakat her toplumda olan ve 
düşüncelerimize yerleştirilen bazı tabular vardır, ensest ilişkiler gibi. 
Ensestliğin ne olduğunu sorgulamayız, araştırmayız ama insanları yadırgama 
hakkını doğuştan kendimizde görürüz. İşte tam da bu yüzden Isabelle ve 
Theo arasındaki tensel yakınlığının masumiyetinin farkına varmayıp etik 
değerlerimizle acımasızca eleştiririz. Öte yandan 68 kuşağının isyanları, 
devrimleri ve şiddeti karşısında evde kendi bireyselliklerini keşfeden üç 
insan görmemiz, gerçek masumiyetin bu olduğunu anlamamızı sağlıyor. 
Sokaklarda özgürlüğü elinden alınan insanlar birbirleriyle savaşırken; 
Matthew, Isabelle ve Theo birbirlerine sarılıyorlar. Fakat kimse evde 
masumca birbirlerine zarar vermeden düşlerini, hayallerini ve cinselliklerini 
paylaşan bu üç insana verdiği tepkiyi, dışarda birbirleriyle savaşan insanlara 
vermiyor ne yazık ki. Bu 68’lerin Fransa’sında da böyle, günümüzde de. 
Gerçek savaş ve suç, birbirlerini seven insanlarda değil, zarar veren 
 
insanlarda aranmalıdır. Bertolucci de filmde en çok buna değinmiş.Öte yandan, evde 3 kişinin günlük yaşantısına baktığımızda komün bir 
yaşam görüyoruz. Bu apaçık ortada değil, çünkü Isabelle ve Theo dönemin 
burjuvazi dediğimiz kesimindeler; ev anne babalarının evi, Paris’in güzel 
evlerinden... Fakat Amerikalı Matthew’un eve gelmesiyle birlikte, her 
konuda bir paylaşım söz konusu. Aç kaldıkları zaman bir muzu üç parçaya 
ayırıp yiyorlar, küvete üç kişi giriyorlar, birbirlerinin düşlerini ve suçlarını 
paylaşıyorlar. Kendilerini sokaktaki savaşın içinde görüyorlar, özgürlük için 
mücadele ettiklerini düşünüyorlar. Fakat bunu o kadar pasif bir direniş ile 
gerçekleştiriyorlar ki günler sonra pencereden dışarı bakıp sokaktaki vahşeti 
gördüklerinde, direnişe katılma, yıkma, parçalama ve savaşma güdüleri 
ortaya çıkıyor. İşte o noktada Matthew’un onların savaşının silahla değil 
sevgiyle olduğunu söyleyip Isabelle ve Theo’yu uyarması filmin kilit 
noktalarından bir tanesi. Politik ve siyasi düşünceleri, yaşam tarzları ne 
olursa olsun hiçbir insan devrim ruhunu şiddetle kazanmamalı. Özgürlük 
isteniyorsa, devrim sadece sokaklarda değil kişinin öncelikle kendisinde 
gerçekleşmeli ve bu ruh sevgiyle büyümeli, şiddetle, molotof kokteyleriyle 
ya da silahlarla değil. Ne yazık ki, tam da bu noktada Matthew ile ikizlerin 
yolları ayrılıyor. Matthew kendi düşüncesinin ve insancıllığının izinde 
giderken, Isabelle ve Theo ise kargaşanın tam ortasına, devrim ruhuna 
şiddetle gidiyorlar. Amerikan- Fransız kültür ayrımını da bu sonla net bir 
çizgiyle görüyoruz. Fransa gibi derin birikimlere ve yaşanmışlıklara sahip 
bir ülke, kendi insanlarını her konuda tutkulu ve mücadeleci yapıyor, 
mantıksız gözükse bile. Oysa Matthew bir Amerikalı olarak mantığının 
izinden şaşmıyor ve bu kültür çatışmasına son verip ikizlerden ayrılıyor. 
Filmin böyle bir sonla kapanması ise bize farklı kültürlerden gelen 
insanların, birbirleriyle çok şey paylaşmış olmasına ragmen bazı kritik 
noktalarda ayrılmayı tercih etmeleridir. Sevgi, arkadaşlık, aşk ya da cinsellik 
h	   er insanın doğasında vardır; bu duygular sonuna kadar paylaşılabilir fakat 
konu savaş ya da devrim gibi bir ciddiyete bürünürse sevgilerini paylaşan 
 
insanların savaştığına şahit bile olabiliriz. 
Korkuyu Beklemenin Telaşı 
 
 
Korkularıdır insanlara şekil veren, onlara nerede ne zaman ne yapmalarını ya da 
ne yapmamalarını fısıldayan. Kitapta uzaydan gelen vahşi bir canlı küçük bir kasabaya 
musallat olup şehrin küçük çocuklarını avlıyor. Hem de bilin bakalım nasıl? Evet, tabiki 
de küçük çocukların korkularını kullanarak. Örneğin filmin ilk dakikalarında küçük 
Georgie’nin, evlerindeki bodrum katına inmesini izliyor, o minik hayal gücüyle nesneleri 
her yorumlayışında biz de bunu yaşıyor ve geriliyoruz. Kapıdan yavaş yavaş süzülüşü, 
merdiven korkuluğuna elini uzatmasındaki tedirginliği ve raftaki iki adet ampülden 
yansıyan ışığı karanlıkta onu bekleyen yaratığın gözlerine benzetmesi işte tüm bunlar 
bizlere hiç de yabancı gelmiyor değil mi? Çünkü, bu korkuları bizim de daha dün gibi 
yaşadığımızı hatırlıyor ve anlamlandırıyoruz bu anları kendi anılarımızla. İşte bu anda 
korku ustası Stephen King’in bizleri çocukluk korkularımızla buluşturacağının farkına 
varıyor, kitaptaki vahşi varlığın insanları kendi karanlık dünyasına çekeceğini 
hissediyoruz. 
Başkalarını korkutmaya çalışan ve korkutanların kendileri daha çok korkarlar ve 
korktukça, korkularını yenmek için daha çok korkutmaya çalışırlar. Bu korku 
kısırdöngüsü böylece sürer. Gerçekten yürekli olanlar, ne başkalarını korkutmaya çalışır, 
ne kendileri korkarlar. 
Aziz Nesin 
 
O’dur korkulan ve korkutan ya da korkutamamaktan korkan. Ona O diyoruz çünkü 
görmek istediğimizi ifade ediyor bu kavram, korkularımızı ancak böyle geniş ve 
istediğimiz gibi şekillendirebileceğimiz bir terime sığdırabilirdik. Değil mi? O’nun sebebi 
bilinmez ama insanların korkularıyla beslendiğinden olacak ki, O her insanın en korkunç 
gerçeğine dönüşür. Sömürür insanların ruhlarını ve beslenir onlarla kurutup bitirene 
kadar, öğrendikten sonra insanların en derin korkularını. Neredeyse mükemmel bir 
döngü değil mi? Adeta şu an içerisinde çırpınıp durduğumuz sistem gibidir O’nun 
yaşamı. O, öğrenir insanların korkularını adeta ilk iktidarın insanların ihtiyaçlarını öğrenip 
devletin gerekliliğinden bahsetmeleri gibi. Sonrasında insanların korkularına bürünür ve 
kullanır bunu hayatta bir gün daha tutunabilmek adına adeta devletin insanları bir sistem 
içine yerleştirip onlara itaat ettirtmesi ve varlığına devam edebilmesi gibi. İnsanların 
korkularını ete kemiğe büründürür O ve böylece ele geçirir kurbanların ruhunu kurutup 
bitirene kadar, hayatımızın baharında atıldığımız ve yaşlanana kadar her gün ama her 
gün devam ettiğimiz, huzur ve kalite dolu bir hayata ulaşabilmek için feda ettiğimiz 
upuzun bir ömür gibi değil de nedir bu söyleyin bana. O’nun içerisinde ne görmek isterseniz görebileceğiniz mükemmel bir kurgusu 
vardır ama bakmak ve görmek farklı şeyler değil midir neticesinde? Eğer iyi bir gözlemci 
iseniz anlayabilirsiniz metinlerin ardında gösterilen cevheri, hayata dışarıdan bir 
pencereden bakmayı. Olay da bu değil midir zaten küçüklüğümüzden beri aldığımız o 
yıllar boyu süren eğitimlerin amacı, kutunun dışından bakabilmek. Görebilmek olayların 
ardında yatan gerçekleri ve ilişkilendirebilmek doğrularımızla. İşte O’nun anlatmak 
istediği tüm mesele de bu, eğer bunu katabiliyorsanız bir bireye, o birey toplumda 
parlamaya başlamaz mı? Takip edilmez mi kitlelerce? Söyleyin bana. Eğer durum böyle 
olursa yenilmez mi O’lar ve niceleri? Yenilirler tabiki de ve bu parıldayan bireylerin 
ışığında kaybolmaya mahkum kalırlar. Sanki başka çareleri varmış gibi? Keşke daha çok 
bu kurtarıcılara sahip olabilsek kendilerini ve etrafındakileri aydınlatabilen, bizi daha iyi 
geleceklere taşıyan. Yanı başımızdaki O’lardan korunmak için, şu an ve ilelebet 
geleceğimiz için. Yenebilsek insanlığın en derinliklerinde yatan bencillik ve açgözlülüğü, 
döndürebilsek bunları aydınlığa. Söyleyin bana, yaşamaya mecbur olur muyduk bu 
kaosun egemen olduğu karanlık dünyada O’larla birlikte? Ne yazık ki göremiyoruz 
geleceğin aslında bizim yarattığımız bir kavram olduğunu içini bizim doldurduğumuzu. 
İşte bu yüzden O’lar kazanıyor ve sanıyorum ki biz bir şeyler yapmadıkça, bir şeylerin 
farkına varmadıkça kazanmaya da devam edecekler. 
 
Hüseyin Kaan YAVUZ 
 
 
Sena Altun 
21200633 
Gönenç TUZCU 
TURK 102-24 
28.10.2014 
 
 
 
 
 
 
 
 
 
 
 
 
 
 
 
 
 
 
1 
 Sena Altun 
21200633 
Gönenç TUZCU 
TURK 102-24 
28.10.2014 
 
 
 
HAYALİN PEŞİNDE 
Simyacı, Brezilyalı yazar Paulo Coelho’nun bir solukta büyük bir keyif ile okuduğum 
olağanüstü bir eseridir. 
Kitap, gördüğü üst üste düşlerin içindeki bir hazine uğruna İspanya’dan Mısır’a kadar 
giden Endülüslü bir çobanın yolculuğunu ve hayat hikayesini anlatmaktadır. Aslında bu 
yolculuk çoban için sadece bir yolculuk değildir. Bu serüven, genç çobana hayalinin peşinden 
gitmesinin öneminin yanısıra, ona hayatı daha yakından öğretecek, işaretlerin aslında 
insanoğlu için ne kadar kıymetli olduğunu gösterecek ve insanın her şeyden önce yüreğinin 
sesini dinleyerek, yüreğiyle barışması gerektiğini benimsetecektir.  
  Kitabın ana konusu mutluluk ve hedef üzerinedir. Mutluluk ve hedef kavramları 
birçok insan için kendilerinden uzak gibi gözükse de aslında biz insanlar için oldukça 
yakındır. Sadece bizler onları görmeyi çoğu zaman seçmeyiz. Çünkü büyük mucizelerin yani 
birçok hedefin olmayacağına baştan inanırız. Hayatta hiçbir insan gördüğü bir düş üzerine, 
binlerce kilometrelik bir çölü geçmeyi göze almaz ya da gördüğü bir rüya için harekete 
geçmez. Çünkü yolun sonunda bir hazine olduğuna baştan inanmaz. Çoğu zaferle sonlanacak 
başarı böylece elimizden kaçar gider. Ancak her şey önce inanmakla başlar. Tıpkı genç çoban 
Santiago’nun inandığı gibi. Bana göre kitabın inanma ile alakalı olan kısmı, bu kitabı 
olağanüstü yapan şeydir. 
2 
 Sena Altun 
21200633 
Gönenç TUZCU 
TURK 102-24 
28.10.2014 
 
  İnsan inanmaya başladığı zaman, olumlu şeyler de hemen arkasından gelir. Evren, 
inanan bir insan için bütün kartlarını açık oynar. Kitabın belki de büyük bir kısmı tam olarak 
bunu anlatmaktadır.Gördüğü düş sonrası genç çobanın bir çingene ve ardından kralla 
karşılaşması, ardından iş yapmayan bir billuriye tüccarının yanında işe başladıktan sonra, çölü 
geçmek için lazım olan parayı toplamak için, tüccarın iş yapmaya başlaması, ve o çöl 
yolculuğunda tanıştığı simyacı… Bütün bunlar inanmış bir çobanın hayalinin peşinden 
gitmesi için verilmiş bir işarettir. 
  Kitabın içinde geçen diğer bir tema ise, her insanın kendi kişisel menkıbesini 
gerçekleştirmek üzere dünyaya geldiğidir. Benim fikrim tıpkı kitapta olduğu gibi, insan 
kaderini kendisi şekillendirir. Yaptığı tüm yanlış ve doğru seçimler insanın kaderidir. 
Önceden yazılmış herhangi bir şey değildir bu. Çünkü bizi biz yapan yanlışlarımız ve 
onlardan öğrendiğimiz doğrulardır. Bizler, kaderin var olmadığını veya bizler için olumsuz bir 
şey olduğunu düşünsek de aslında tek yapmamız gereken yüreğimizin sesini dinlememizdir. 
Asıl kaderimiz tam burada başlar. Çünkü kader dediğimiz şey kitapta da geçtiği gibi “ 
değiştirilecek bir gelecek olduğu zaman ortaya çıkar.” Kitapta işlenen asıl tema da budur. 
Fakat, çevremizdeki birçok insanın düşünce yapısı buna ters düşmektedir. Pek çok insan, 
çevresindeki insanların düşüncelerini birebir kendi hayatlarına uygularlar. Daha doğrusu pek 
çok insan çevresindeki insanlara aynı düşünce yapısını aşılamaya çalışır. Demek istediğim 
şey, yaygınlaşmış ‘herkes için doğru olan hayat kurallarıdır’. Bizlere küçüklüğümüzden, 
olgunluğumuz kadar hep iyi bir okul okumamız,iyi bir meslek edinmemiz ve iyi bir evlilik 
yapmamız gibi şeyler söylenir. Fakat, bu iyi kavramı kime göre iyi? Çoğu insan bu kısmı 
sorgulamaz. Aynı yazarın kitap içinde de söylediği gibi : “İnsan her zaman aynı insanları 
görürse, bunları yaşamının bir parçası saymaya başlar. İyi, ama bu kişiler de bu nedenle, 
3 
 Sena Altun 
21200633 
Gönenç TUZCU 
TURK 102-24 
28.10.2014 
 
yaşamımızı değiştirmeye kalkışırlar. Bizi görmek istedikleri gibi değilsek hoşnut 
olmazlar,canları sıkılır. Çünkü, efendim, herkes bizim nasıl yaşamamız gerektiğine elifi elifine 
bildiğine inanır. Ne var ki, hiç kimse kendisinin kendi hayatını nasıl yaşaması gerektiğini 
kesinlikle bilmez.”  
  
İnsanlar sürekli hayaller kurarlar ve hedefler koyarlar. Aslında aradığımız mutlulukta 
tamamen bunlar üzerine kuruludur. Çünkü, ulaştığımız hedef bizi mutluluğa götüren şeydir. 
Mesela, ben üniversite sınavı senesi başladığında,Bilkent’i kazanacağım diye kendime keskin 
ve kararlı bir hedef koymuştum. Sonuçların açıklandığı gün, bunu gerçekleştirmiş olmanın 
tarifsiz duygusunu edindim. Benim için, hayatta satın alabileceğim veya bir başkasının bana 
verebileceği bir şey hayalimi gerçekleştirmiş olmamın yerini alamaz. Çünkü, küçüklüğümden 
beri benim için hayat hedef, hayal,başarı ve bunların getirdiği mutluluktan ibarettir. Hayalinin 
peşinden giden ve hedefinden bir an bile kuşku duymayan genç çoban Santiago’nun hikayesi 
bu yüzden beni kitaba böylesine derinden bağlamıştır.  
    
   
   
4 
 
Arda Beşirbellioğlu 
 
SINIRSIZLIĞIN SONUÇLARI 
 
Tecrit edilmek, toplumdan izole edilmek demektir. En azından Aharon Appelfeld’in, Ruhun 
Kuytusunda isimli romanı üzerine yazı yazarken ben bu anlamda kullanacağım. Bu yazıyı yazmadan 
önce yazarın hayatını araştırdım biraz. Yazıma ışık olacak birkaç bilgi vermem gerekiyor yazarla ilgili. 
Aharon Appelfield, dokuz yaşındayken toplama kampına götürülen, annesi öldürülen bir yazar. O 
kampta biraz kaldıktan sonra kaçıyor ve ormana sığınıyor. Üç yıl saklandıktan sonra Rus Ordusu 
tarafından bulunuyor ve aşçı olarak orduda göreve başlıyor. Bu nedenle de yazar, tecrit şartlarının, 
izole olmanın insanın ruhsal yapısında açtığı yaraları ve insandaki değişimleri çok iyi bilen bir yazar. 
Kitapta da bunu gördüm ben. Daha doğrusu, yazarın düşüncelerini okuduktan sonra kitabın kurgusu 
kafamda daha yerli yerine oturdu. Artık başlayabilirim.  
 
Toplumun olmadığı kapalı bir alanda yalnız kaldığımızda üzerimizden bir ağırlığın da eksildiğini 
hissederiz. Öyle ki, insanlar bir an önce evlerine gitsinler diye koyulmuş gibidir sanki kurallar. En 
azından ben, eğer bir arkadaşımda falan kalırsam, ertesi sabah erkenden uyanıp odama kaçarım. 
Rahat edemem başka yerlerde, odam, sığınağım gibi, kendimi en rahat hissettiğim yerdir. Kimse sizi 
izlemiyorken rahat rahat burnunuzu karıştırmak gibi bir konfordan bahsetmiyorum, bakışlardan, 
incelenmekten, gözlenmekten korur bizi odalarımız. Gad ve Amalia kardeşler, onlara Amcalarından 
kalan mezarlık bekçiliği işini yapmak ve hastalıklardan kaçmak için kulübelerine gittiklerinde bir tecrit 
hayatına gittiklerini bilmiyorlardı. Kısa süren tatlılık zamanla kabusa dönmüştü. Yani, izole olmanın ve 
beraberinde gelen kötü şartların insan doğasına olumsuz bir etkisi olduğu yadsınamazdı. Çünkü bizi 
medeniyete bağlayan şey, sınırlarımızdır da; o sınırlar ortadan kalkarsa eski değerlerimizi de 
kaybederiz ve sınırsızlığın çıldırtıcı etkisi ruhumuzu el geçirmeye başlar. Bunu, ceza almayacağı ve 
kimsenin araştırmayacağı taahhüt edilen birisinin cinayet işleme biçiminde sergileyeceği yaratıcılığı 
düşünerek anlayabiliriz.  
 
İzole olmanın başka bir etkisi, sizin sizden başka dostunuz ve kurtarıcınız olmadığını fark etmenizdir. 
Bu nedenle insan kendi ayakları üzerinde durmak zorunda hisseder kendisini ve bir anda, insana has 
en ilkel hal -hayatta kalmak için yaşamak- vücuda gelir. Uçak kazalarından sonra ıssız bir ormanda 
kalan kişilerin çaresiz kalınca insan cesedi yemeleri gibi bir ilkelliktir bu. İnsan doğasından sıyrılır, 
hayvanlaşırsınız. Çünkü medeniyet bir sınırlanmışlıktır, eğer sınırlanmasaydık sokaklara tuvaletimizi 
yapabilirdik ve her yeri pislik götürürdü, oysa bir sınır koyup mahremiyet düzeyinde ele aldığımızda, 
tuvalet alışkanlığımız bir anda ne kadar medeni olduğumuzun bir göstergesi olur. Hasılı, medeni bir 
yaşam için sınırlar şarttır. Sınırların niteliği tartışması ayrı bir konu, bu yazıda bilmemiz gereken bir 
sınırın olması gerektiği. Şunu da eklemeden geçmek istemiyorum, sınırların kalkmasının tek iyi 
sonucu, insanı safsatalardan arındırmasıdır, bunu da Gad ile Amalia’nın eskisi gibi dua etmek 
istememelerinden çıkarabiliriz.  
 
Peki insanın en ilkel haline dönmesi, yani tecrit şartlarıyla ortadan kalkan sınırların kötü sonucu 
nedir? Zamanla aklıyla ve kalbiyle hareket eden iki insan olarak kalmanın sona ermesi ve içgüdüleriyle hareket eden iki hayvana dönüşmektir. Gad ile Amalia ensest ilişkiye girdikleri anda artık insanlıktan 
çıkmışlar ve içgüdüleriyle hareket eden iki hayvana dönüşmüşlerdir. Buradan hayvanlara bir hakaret 
ettiğim anlaşılmasın, hayvan doğasından bahsediyorum, hayvanlaşan insan da içgüdüleri ne 
emrediyorsa onu yapacaktır. Dolayısıyla bir faciayı, ensest gibi bir faciayı tartışmadan önce bu olayın 
hangi şartlarda vuku bulduğuna bakmak, konuyla ilgili sağlıklı bir yorum yapmamız için şarttır.  
 
Toplama kamplarının tüm vahşetini, korkunçluğunu bir kenara bıraktığımız zaman, insana verdiği en 
büyük zararın, orada bulunan insanları insan sıfatından arındırması olduğunu söylemek zor değil. 
Yazarın hayatını okumasaydım, ben de herkes gibi ne edepsiz bir durum diye direkt yargılayıcı bir 
tutum sergileyecek, belki de kitabı elimden fırlatacaktım. Oysa ortada iki insanın işlediği bir suç değil, 
tecrit denen işkenceyi icat eden insanlığın sebep olduğu bir felaket vardır. Bunu da görmek ve tarihi 
öyle yorumlamak gerekir.  
 
 
 
ĞRU YANLIŞ VE SINIRLARIMIZ
DO
     
ışı ı ğ ğ
  Hayatta çok defa seçim yapmak zorunda kalm zdr. Gidece imiz üniversite, edinece imiz 
arkadaşlar, evle(cid:374)e(cid:272)eği(cid:373)iz kişi... Bu(cid:374)ları ı ı ışı
n her biri için, hayatmzda muhakkak ki bize  k tutan insanlar 
ol(cid:373)uştur . Ki(cid:373)isi ile ay(cid:374)ıevi paylaştı ı ı
  k kimisi ile ayn derslere girdik ve kim bilir kimisi ile de ayn kalbi 
paylaştı ı ı ı ığı ı ğ
k. Hayatmzn ilerisi içinse kendimizi insanlardan soyutlamad mz müddetçe bu rehberli in 
ı ı ı ı ı ı ı
olmas kaçnlmaz olacaktr. Hatta kendi öz fikirlerimizi gütme kaygsn en derinlerimizde hissetsek dahi, 
ğ ı ı ı
daha önceleri etkilendi imiz insanlarn etkisini kaybetmek pek imkanl olmasa gerek. Bu gibi konularn 
ı ı ı ı ı ı ı ı ı ı ı ı ı
yannda bazen belli snrlar da belirlemek lazm kafamzda. Bu snrlarn bazs öylesine güçlüdür ki fsldar 
ı ı ği(cid:373)iz o kişi(cid:374)i(cid:374) ki(cid:373) olduğ ı
kulaklarmza biz dedi unu aslnda.   
ı ı ı ı ı ı ı ı ı ı ğ ğ
  Nedir kastm bu snrlardan peki? Javier Cercas'n Snrn Yasalar adl kitabnda da    de indi i gibi 
ı ıza e(cid:374) çok etkisi ola(cid:374) şey şüphesiz ya(cid:374)lış ve doğ ı ı ı ı
bunlardan biri ve belki de hayatm ru arasndaki snrdr 
ı ı ış ve doğ ı ı ı ğ
bizler için. Kafamzda olan her ne varsa aslnda    yanl ru kavramlarn nasl kurdu umuza göre 
şekille(cid:374)ir. Bazı ı ı ğ ışı
s vardr ki dini emir ve yasaklar belirler onun için do ruyu da yanl  da. Kimisi ise içinde 
yaşadığı
 toplumda neye ne deniyorsa onu tasdik eder. Ne kadar avam gözükse de bu tür insanlar kim bilir 
(cid:271)izler de (cid:271)ir üyesiyizdir (cid:271)u gru(cid:271)u(cid:374). Zira ki(cid:373) içi(cid:374)de yaşadığı ığıgörüşü(cid:374)ü 
 toplumdan tamamen soyutland  
ortaya atabilir ki korkusuzca?     
ı ı ıge(cid:272)e gü(cid:374)düz döve(cid:374) (cid:271)ir ko(cid:272)a düşü(cid:374)eli(cid:373) ğ
    Karsn  . Ne de kötü bir portre öyle de il mi hele ki 
ı(cid:374)a hiz(cid:373)et et(cid:373)ekte(cid:374) (cid:271)aşka (cid:271)ir suçu yoksa (cid:271)u kadı ğı ı ı
kocas nca zn? Bu durum bizde acma duygusu 
ı ı ı ı ı ı ış (cid:271)iri(cid:374)i(cid:374) rahatlığı ı
uyandryorken neden kocasnn gözlerinde hakkn alm  okunuyor? Bunun cevab onun 
ğ ı(cid:374)da. Düşü(cid:374)(cid:272)e dü(cid:374)ya(cid:373)ı ı ı ı ı
çocuklu unda gizli asl zn mimarlar o güzel insanlar, anne babalarmz da hata 
ı ı ıgerçekte(cid:374) çok kötü (cid:271)ir düşü(cid:374)(cid:272)e yapı ı ı ı ı
yapyor bazen, hatta bazs  snda olabiliyor. Karsn döven bir 
ı ğ (cid:271)u düşü(cid:374)(cid:272)e ı ı ı ığı ı
babann çocu una da bakacak olursak   yapsnn gizliden gizliye programland n söylemek 
ış ol(cid:373)aya(cid:272)aktı ı ış ol(cid:373)akta(cid:374) 
zannediyorum ki yanl r. Bu programlanma sonucunda da o çocukta artk yanl
ı ı ı ı ı ı ı
çkyor bu olay ve o da uyguluyor bunu karsna ve çocuklarna    belki de misliyle. Kimileri de vardr ki srf 
ı ğ ükte(cid:374) so(cid:374)ra yok olup hiç(cid:271)ir şeyi(cid:374) hakkı ı ğıdüşü(cid:374)(cid:272)esi(cid:374)de ol(cid:373)ası
inançsz oldu u ve öld nn sorulmayaca   ndan 
sade(cid:272)e ke(cid:374)disi(cid:374)i düşü(cid:374)ür, keyfi(cid:374)(cid:272)e yaşar ve (cid:271)elki de seri katil olup çı ı ı ı ğ
kverir. Ksacas onlar do ru veya 
ışı ığı ısavu(cid:374)urlar ve (cid:271)u(cid:374)a göre yaşarlar. İşi(cid:374) trajik ı ı
yanl n var olmad n  omik yanysa kendilerine yaplan 
ı ı ı ışı ği(cid:373) (cid:271)irçok çeşit (cid:271)elirleyi(cid:272)i faktör vardı ğ
hakszlklar hemen ifade etmeye çal rlar. Demek istedi r do ru ve 
ış arası ı ı ı ı ı ı ı ği(cid:373)iz o kişiyi ta(cid:374)ı
yanl ndaki snrlarmz belirleyen ve bunlardr aslnda biz dedi mlayan.   
ı ı ı ğu(cid:374)u göre(cid:374)i(cid:373)iz de ol(cid:373)uştur el(cid:271)ette. Javier Cer(cid:272)as da (cid:271)u(cid:374)a 
    Bu snrlarn bazen çok incde oldu
ı ğ ışı ğı ı(cid:374)e olarak (cid:271)elirleyişi(cid:373)izde 
dikkat çekiyor kitabnda. Bunun sebebi bir yandan do ru ve yanl n kayna n 
ğ ı ı ığı ğ
gizliyken bir yandan da irademizi ne ölçüde kontrol edebildi imizle ilgilidir. Hrszl n kötü oldu una 
ıkişi dara düştüğ ı ı ı ğı ı
inanabilir birisi ama ayn  ünde kim verebilir ki onun hrszlk yapmayaca nn garantisini. 
Buradaki çelişki gi(cid:271)i görü(cid:374)e(cid:374) olayı ı(cid:374) ke(cid:374)di içerisi(cid:374)de çok kar(cid:373)aşı
n temel sebebi belki de her insan k bir 
ı ı ır. Bir ya(cid:374)da(cid:374) duygular, hisler (cid:271)ir ya(cid:374)da(cid:374) karşılaştığı ı
yapda olmasd mz olaylar ,öteki taraftaysa 
pre(cid:374)sipleri(cid:373)iz. Birçok (cid:271)ili(cid:374)(cid:373)eye(cid:374)de(cid:374) oluşa(cid:374) (cid:271)ir de(cid:374)kle(cid:373) gi(cid:271)iyiz hepi(cid:373)iz adeta. Bir (cid:271)ilgisayar 
ı ı ı ı
programndan da farkmz biraz da bu aslnda. Onlar sorgulamaz çünkü dediklerimizi, ne dersek yaparlar 
ğ ılar o(cid:374)lar zira kar(cid:373)aşaya düş(cid:373)ezler (cid:271)izi(cid:373) gi(cid:271)i ve (cid:271)iz de 
e er ki gerekli komut geldiyse. Bir yönden avantajl
ğ ış arası ı ı ı ı ı
do ru yanl ndaki snrlarmz bu denli koruyabilsek hayat çok daha güzel olurdu belki de.   ı ı ı ız ol(cid:373)uştur. Bu(cid:374)u(cid:374)la (cid:271)irlikte (cid:271)azı ı ı
  Sonuç olarak hayatmzda birçok tercih zamanm  snrlar da 
ğ ış arası ı ı
mevcuttur zihnimizde ve bunlardan belki de en önemlisidir do ru ve yanl ndaki snr. Kimimizde bu 
ı ı ıdi(cid:374) seçer ki(cid:373)i(cid:373)izde toplu(cid:373), ki(cid:373)i(cid:373)izde ke(cid:374)di içi(cid:374)de (cid:271)ir şekilde oluş(cid:373)uştur ve ki(cid:373)i(cid:373)iz içi(cid:374)se 
snrlar 
ı ı ı
gereksiz bir konudur her ne kadar iç dünyasnn derinliklerinde böyle olmasa da. Ayrca öyle zamanlar 
ı ı ı ı ğ ı ı ı ı ı(cid:271)ir şekilde ve (cid:271)öyle za(cid:373)a(cid:374)larda da 
vardr ki bu snrlarn ne kadar ince oldu unun da farkna varrz ackl 
ı ı ğ
insan bu snrlara dikkat etmelidir. Kim bilir buna dikkat edersek güzel bir dünyay merhaba diyece iz.   
 
 
Deniz YILMAZ
KAYBOLANLARIN DİLİ OLSA 
Bu hayatta elimizden usulca kayıp giden hatıraların, kalbimizde koskocaman bir yer edinen 
insanların, bizi biz yapan özelliklerimizin sayesinde şekillen kişiliğimizin yerini yeni anılar, yeni 
insanlar,  yeni  huylar  doldurabilir  mi?  Yoksa  tüm  bunlar  sonu  kapanmaz  yaralarla, 
umutsuzluklarla  sona  eren  bir  kaybediş  hikâyesinin  birer  parçaları  mı?  Kaybettiğimiz  ve 
onlarsız bir yaşama boyun eğdiğimiz bunca şey hiç beklemediğimiz bir anda karşımıza çıkabilir 
mi?  Gelin beraber kaybolanların ve bulunanların rehberimiz olacağı bir yolculuğa çıkalım. Bir 
de onların ağzından dinleyelim umutsuzlukların, kırgınlıkların, sevinçlerin, yarım kalmışlıkların, 
yepyeni başlangıçların hikâyelerini. 
 
Kaybetmek ve bulmak, umutsuzluğa kapılmak ve umuda tutunmak, yarım kalmak ve geçmişi 
geride bırakıp yepyeni başlangıçlara baş koymak… Tüm bunlar bizim sadece adı geçen, belli bir 
bedene bürünemeyen karakterler olduğumuz hayat oyunun ana karakterleri aslında. Ne kadar 
reddetsek de bu gerçeği hayat, kukla misali elinde oynattığı insanların sözünü dinleyecek değil 
ya. Bu yolculuğa neden çıkmak istedim, neden sizi de davet ettim emin olun bilmiyorum. Bunca 
zaman içime attığım tüm kırgınlıklarımı, dışa vurmayı çok sevmediğim sevinçlerimi, yarım 
kalmışlıklarımı anlatma gereği hissettim sanırsam. Elimden kayıp giden, ilk şiirimi yazdığımda 
duyduğum  heyecanımın,  bisikletten  düşüp  kolumu  kırdığımda  hissettiğim  acıdan  çok 
duyduğum şaşkınlığımın, okula başladığım günkü sevincimin ilk günkü tazeliğiyle beni sarıp 
sarmalamasıydı belki nedeni. Anneleriyle babaları kavga ettiklerinde duydukları üzüntülerini, 
bir zamanlar onlara yukarıdan bakan insanların ilk günkü acımasızlıklarıyla rüyalarına girip ter 
içinde uyanmalarına sebep olduğu o geceleri benimle paylaşmaktan çekinmeyen bir zamanlar 
diğer yarım olarak gördüğüm dostlarımın bir film şeridi gibi gözümün önünden geçmesiydi 
belki  de.  Bir  zamanlar  beni  ben  yapan  şimdi  ise  yok  olmaya  yüz  tutmuş  huylarımın, 
alışkanlıklarımın usulca omzuma dokunup varlıklarını hissetmeleriydi belki kim bilir. 
 
Şimdi  sizden  gözlerinizi  kapamanızı  ve  ilk  kez  masmavi  bir  denizin  sonsuzluğunda 
sürüklenirken bir süreliğine de olsa ruhunuzu saran boş vermişliği, son söz söylenene kadar, 
son ana kadar yanından ayrılmadığınız annenizi, bir çıkış kapısı bulamadığınızda ellerine teslim 
olduğunuz  umutsuzluk  duygusunu,  en  yakın  arkadaşınıza  duyduğunuz  kırgınlıklarınızı 
gömdüğünüz o yerden çıkarmanızı istiyorum. Biliyorum düşe kalka sarmaya çalıştığınız yaraları 
tekrar açmak acı verecek ancak hayat dediğimiz bazılarını yüceltirken, bazılarını cansız bir 
nesne gibi gerektiğinde un ufak eden o sonsuz karanlık işte bu kadar nankör ve acımasız.  
 
 Eminim birçok acının ruhunuzdan parçalar koparmasına, umutsuzlukların, kırgınlıkların sizi 
karanlığın ellerine teslim etmesine ve sizi nefessiz bırakmasına izin verdiniz bu küçük isteğimi 
yerine getirirken. Bir an için Melisa Kesmez ‘in Bazen Bahar’ındaki ana karaktere, o yalnız, 
yaraları yavaş yavaş iyileşen kadına, dönüşüverdiniz. Eski bir telefon kulübesinden geçmişinize 
baktınız, onsuz yapamayacağınızı tanıştığınız ilk günden anladığınız o insanla yaptığınız o uzun 
mu uzun konuşmaları duydunuz. Bir vapur yolculuğu sayesinde kavuştuğunuz ancak kısa bir 
süre  sonra  tekrar  ayrılacağınızı  bildiğiniz,  kendinizden  daha  fazla  önemsediğiniz,  size 
kattıklarının her şey için çok geç kaldığınızı anladığınız zaman farkına vardığınız annenizin 
gözyaşlarına son kez dokundunuz, son kez sımsıkı sarıldınız ona. Gözünüzden küçücük bir 
damla gözyaşı döküldü belki. O gözyaşı son kez de olsa kavuştuğunuz o insan için döktüğünüz, 
mutluluğunuzu yansıttığınız bir gözyaşıydı belki de tanıştığınız ilk günden beri hayatınızdaki 
siyah beyazı bıkmadan silmeye çalışan arkadaşlarınızı sonsuzluğa uğurlarken dökülen acılar 
bütünüydü. 
 
 O insanların elinizden son kez kayıp gitmesine izin verdikten sonra kaybettiğiniz birbirinden 
değerli unutulmaz anıyı elinize aldınız tahminimce. Bunlar nelerdi? İlk arkadaşınızı ailenize 
heyecanlı  bir  şekilde,  yüzünüzde  silinmeyeceğine  emin  olduğunuz  bir  gülümsemeyle 
anlatmanız mıydı yoksa değer verdiğiniz birinin siz daha farkına varamadan depderin bir 
uykuya daldığını anladığınızda hayatın adil olmadığına kanaat getirmeniz miydi?  Sadece siz 
bilebilirdiniz onları. Zihninizde tekrar oynattınız onları. Gülerek geçirdiğiniz onca dakikayı, 
ağzınızdan  istemeden  çıkan  o  sözleri,  mutsuzluğun  ve  umutsuzluğun  etkisinden 
kutulamadığınız o günleri başa sardınız adeta bir şarkıyı başa sarar gibi. Dibini göremediğiniz 
bir boşluğa düştüğünüzü hissettiniz belki de. Soğuk ve karanlık… Anlam veremediğiniz bir şey 
sizi oradan oraya savuruyordu. En son bir daha anlamsız bir şekilde peşinden koşmayacağınıza 
dair kendinize söz verdiğiniz alışkanlıklarınızı ve geride bıraktığınız huylarınıza titreyen ellerle 
dokundunuz. Acı verdi onlara dokunmak belki de. Onlardı sizi size anlatan eşsiz parçalar. 
Eminim onlardan biri de masumiyetinizdi, hayat sizi dizlerinizin üzerine düşürdüğü zaman 
kaybetmiştiniz onu. Onlar eski sizdiniz, böyle demiştiniz kendinize uzun zaman önce. Bunu 
söyleyen siz miydiniz yoksa Bazen Bahar’daki acılarla boğuşan o kadın mıydı emin olamadınız 
bir süre. İşte, tekrar dönüşmüştünüz o yalnız kadına. 
 
Kaybolanların ve bulunanların bize rehberlik ettiği bu eşsiz yolculuğun sonuna yaklaşırken 
üzerinizde bir iz bıraktığımı ümit ediyorum. Belki acıların kucağına attım sizi, belki yaralarınızı 
açtım, kim bilir belki de sevinçle donattım ruhunuzu bulunanları hatırlatarak ancak emin olun 
bu hayat daha fazlasını yapmaya hazır. Kukla gibi oynatıldığımız bu hayat oyununda hangimiz 
kaybedişlere, umutsuzluklara, kırgınlıklara, sevinçlere boyun eğmeyip ana karaktere dönüştü 
ki… 
 
KAYNAKÇA 
Kesmez,M. (2015). Bazen Bahar. İstanbul: Sel Yayıncılık  
 
   
    
 
 
Nil Eren  
 
Gökdelen’in Gölgesi Altında   
 
Melih Ergen’in yeni eseri ‘Varuna’nın Bin Gözü’ oldukça zor 
takip edilebilen bir eser. Birinci bölümü boğulmadan geçebilme 
şansına erişmişseniz eğer ikinci bölüm biraz daha az acımasızca 
hırpalıyor sizi. Bir ara yazarın kitabı okunsun diye yazmadığını 
bile düşünebilirsiniz. Zaten yazar birinci bölümün sağ üst 
köşesine Maurice Blanchot’un sözlerini iliştirmiş korkmamanız 
için. ‘Okunsun diye yazılan her şey anlamsızdır.’ diye uyarıyor 
sizi pradoksun filozofu Maurice Blanchot birinci bölümün sağ 
üst köşesinden. Bir ara acaba yanlış mı yaptım bu kitabı 
seçmekle demekten kendimi alamıyorum. Sonra kapılıyor zihnim bu hiç karşılaşmadığım, bir tür beyin 
jimnastiğine benzeyen anlatım biçimine. 
 
Bir kentten bahis ediyor yazar, gölgesi bir karabasan gibi üstüne çöken bir gökdelenin inşa edildiği, 
insanlarının hayatlarını heyula gibi yaşadığı bir kent . Gölgesinin bile insanların kendileri olmalarını 
 engellediği bir gökdelen bu ve insanlar hep başkası kılığında kentte rüyada dolaşır gibi 
dolaşıyorlar .Yazar bunun nedenini gökdelenin kentin tek ve mutlak aklı omasına bağlıyor. Tek 
doğru, tek kural, tek buyruk... ‘Babil Kulesi’nden esinlenerek inşa edilen gökdelen...’ diyince yazar, 
kafamda şekillenmeye başlıyor bu gökdelenin gölgesinin bile neden kentteki insanları çıldırttığı. 
Böyle olmamış mıydı, yaklaşık 2500 yıl önce, Babil’in ünlü kulesini inşa ederlerken de zaten. O 
zaman da insanlar çıldırmıştı. Kule onları da çıldırtmıştı. İşte 2500 yıl sonra yine Tanrının göğüne 
yeni bir yapma Tanrı yerleştiriyorduk yine. Yalnız kendine inananları koruyan , hep kendine 
benzeyen insanlar üreten, kendi doğrusu tek doğru olan bir bilinç ‘Gerçekten kimim ben?’ 
sorusunu sordurtmayan ya da sormamak için bizim yarattığımız bir gerçeklik, bir bilinç. 
Çalışmanın, bir işi olmanın zorunlu olduğu; delirmek demenin çalışma isteğini yitirmek demek 
olduğu; bütün hayatların ‘tek tip’ kılınmaya çalışıldığı, her şeyin en büyüğünü yapmak istemenin 
takıntı olduğu ve bunun dışında bir gerçek tanımayan bir bilinç. Teknolojinin insanları birbirinden 
ayıran, hayattan bezdiren, zihinleri durmadan meşgul ettirerek kendilerini bulmalarını engelleyen 
karanlık gölgesi zifiri karanlığı çöktürmüştü kentin üzerine. İşte sadece bize yol gösterecek tek 
Varuna kalmıştı. 
Bu, Hint mitolojisine göre, sadece akşamları gözleri olan yıldızlarla görebilen Tanrı, her yaptığımızı biliyor, 
görebiliyordu. ‘Kimim ben?’ sorusuna ancak Varuna’nın gözleriyle bakabilirsek kendimize cevap 
bulabilirdik ve bu sorunun cevabı bizi tek kurtarabilecek şeydi bu karabasan gibi rüyadan. 
 
Yazar bu soruya cevap bulmak için bence romanı adeta okuyucu ile birlikte yazıyor. Her sayfadaki bazen 
birkaç cümleyi içinde barındıran parantezlerle romanı okuyucu, kahraman ve yazarla etkileşimli bir 
bilgisayar oyununa dönüştürüyor. Kitabın son bölümümde de okuyucunun, yazarın ve kahramanın 
aslında aynı kişi olduğunu kanıtlamaya çalışıyor. Romanda birçok paradoks var. Bunladan biri de Varuna’nın anlayışına sahip olsak bile aradığımız huzuru 
bulamayacağımız. Yazar romanın bu amaçla son bölümlerinden birine bir aşk hikayesi sığdırmayı da 
başarıyor okuyucuyu memnun etmek için. Çünkü aşk her okurun beklediği bir tema romanda yazara 
göre. Kanıtlamaya çalışıyor kurtuluşun olmadığını. İlk önce bilindik bir aşk hikayesi: Onunla aynı işte 
çalışan arkadaşının tanıştırdığı bir kadınla tanışıyor ve sonra karısı ve çocuğunun annesi oluyor bu kadın. 
Varlığını reddettiğine kendini inandırdığı Tanrı bu sefer de karısının kılığında eziyet etmeye başlıyor 
kendisine. Kadının yaratma gücüne takılıyor kafası. ‘Yaratan ben olmalıydım.’ diye kederleniyor bu defa 
da.Mahmut sonunda bu bölümde dünyada hiçbir zaman huzurun bulunamayacağını en açık biçimde 
okuyucuyla paylaşıyor. Dağların, ovaların üzerinden uçarak Varuna’nın yani bir Tanrının gördüğü gibi 
görebilse bile evreni aşağıdaki uçamayan, kan ter içinde zamanla boğuşan insanların 
kederlerinin onu huzurundan edeceğini söylüyor ısrarla.   
 
Roman birçok sorunun beni avlamak için beklediği derin bir orman gibi ve zamanla tekrar tekrar 
okunduğunda birçok yeni kavram ile boğuşturacak beni. Şimdilik bende çağrıştırdıkları bunlar. Kafama 
neden Gökdelen’in zamanı üçe ayırdığı ve Gökdelen’den gelen çan seslerinin anı birdenbire değiştirdiği 
sorusu takıldı uzun süre ama bunun cevabını henüz bulabilmiş değilim. Zaten yazarın istediğinin de bu 
olduğunu artık tahmin edebiliyorum. Siz de ikinci bölümü geçebilirseniz eğer yazarın okurunu zorlamayı 
sevdiğini anlayabilirsiniz. Her bölümde hâlâ okumaya devam edip etmediğimi kontrol ediyor parantez 
içindeki yorumlarıyla. 
 
Romanı okurken sanki kitabı beraber yazıyordum yazarla. Benimle konuşuyor, ne düşünebileceğimi 
hesaplıyor ve ona göre birkaç alternatif sunuyordu bana ve bazen her alternatifi de hayata geçiriyordu. 
Melih Ergen’in kitabı bir tür bağımlılık yaratıyor bu daha önceden görmediğim yazı türüne. Sanki benim 
ne düşündüğüm şekillendiriyor romanı ve sonunda kendisi de inandırmaya çalışıyor: kahramanın, 
okuyucunun ve yazarın aynı kişi olduğuna beni. Kitap okunması zor, bazen bir paragraf sürebilen 
cümleler ile dolu ve karmaşık bir biçimde yazılmış fakat beynimi tuhaf bir biçimde çalıştırdığını 
hissettim okurken ve Melih Egen’i en sevdiğim yazarlar listesine ekliyorum bu kitabı bitirdikten sonra. 
 
 
Kaynakça: VARUNA’NIN BİN GÖZÜ 
Melih Ergen 
Yapı Kredi Yayınları, 2016 
Resim:  Babil Kulesi 
Pieter Brueghel (baba)  1563  Viyana Sanat Tarihi Müzesi, Viyana. 
Emrehan Nalbantoğlu 21400330 
SAVAŞIN İKİ YÜZÜ 
Savaş, bu dünyada acı gerçeği tanıma ve ondan ders çıkarma adına en kuvvetli ama bir o 
kadar da acı verici olgulardan biri. Bugün, ne yazık ki, kendi ülkemizde de bunu görme şanssızlığına 
ulaşmış durumdayız. Henüz tam anlamıyla sıcağı sıcağına yaşamamış olsak da savaşı, hem kendi 
tarihimizden hem de dünya tarihinden, bunun ne kadar yürek burkan sonuçlara vardığını hepimiz 
biliyoruz. Ivana Bordrozic’in yazmış olduğu Hiçbir Yer Oteli kitabında da savaş olgusunun doğurduğu 
acı durumlardan biri en içten ve samimi duygularla anlatılmış. Babalarını kaybeden çekirdek bir 
ailenin yaşam mücadelesini anlatan kitabın gerçekleri, bugün hâlâ günyüzünde diyebiliriz ve 
Türkiye’nin sınır komşusu Suriye’nin çektiği acıları buna örnek olarak göstermek mümkün.  
Sıcağı sıcağına yaşamamış olsam da savaşı, doğurdu acıları ve dökülen gözyaşlarının tatsız 
ıstırabını tahmin edebiliyorum. Sınır komşumuz Suriye’deki iç savaş olsun, ülkemizin başkentindeki 
patlama olsun -bu patlama hâlâ tazeliğini koruyor benim aklımda- bizi, savaşın gerçeklerine yavaş 
yavaş alıştırıyormuş gibi geliyor. Bu ay içinde gerçekleşen patlamada ben de olaya yakın bir yerde 
bulunuyordum ve patlamanın olduğu taraftan gelen insanların yüzündeki korkuyu kelimelerle tarif 
etmenin mümkün olmadığını düşünüyorum. Bir de bu durumun sokaklarımızda her gün yaşanma 
ihtimalinin olduğunu düşündüğümüzde savaşın acımasız ve çirkin yüzünün, insanları psikolojik olarak 
nasıl etkileyeceğini fark etmek hiç de zor değil. İşte bu şartlar altında yaşayan yüz binlerce insan var 
dünyada ve birey olarak elimizden gelen ise onlara üzülmekten başka bir şey değil. Onların yaşadığı 
bu acıyı azaltmak adına bir şey yapamazken bizim de o çukura sürükleniyor olmamız gerçeği belki 
daha da acı bir durum. Savaşın acı tadına artık aşina olan sınır komşumuz olan devletlerden, o savaşın 
bize zaman zaman sıçrıyor olması ve anaların döktüğü gözyaşlarının sadece onlara mahsus kalması ise 
açıklaması güç başka bir gerçek. Ateş düştüğü yeri yakar...  
 Her şeye rağmen acısını dindirmeyi başarıp umudunu kaybetmeyen insanlar da var elbet. 
Savaşın tüm zorluklarına göğüs gerip ona karşı durabilenler. Yeni ve temiz bir gelecek için bombalarla 
savaşmak yerine, kendilerine parlak bir gelecek hazırlamayı amaç edinenler. Hiçbir Yer Oteli’nde de 
anlatılan o çekirdek aile gibi savaşın acı verici gerçeklerini sindirip doğru zamanı bekleyip gelecekleri 
için savaşanlar. Günümüzde bunu görmek de mümkün elbet. Ülkemizde, burada barınan ve 
vatanlarına dönmeyi hayal eden milyonlarca Suriyeli mevcut. Belki hepsi bu amaç uğruna 
didinmiyorlar ancak birçok Suriye vatandaşının, bizim ülkemizde canla başla çalışıp öncelikle buradaki 
yeni hayatlarını düzene sokmaya çalıştığını gözlemlemek mümkün, daha sonraki hedefleri de, 
kuşkusuz, ülkelerine içleri rahat bir şekilde geri dönebilmek. Özellikle Ankara’da, başkentte, çalışan ve 
didinen bu Suriyelilerin en önemli amacının, dönmeyi büyük bir sabırla bekledikleri anavatanlarına 
dolu dolu ve burada bir şeyleri başarmış olmanın verdiği özgüvenle gitmek olduğu apaçık ortada. 
Savaşın acı verici olduğu yadsınamaz bir gerçek fakat savaştan ders çıkaran böyle insanların var 
olduğu gerçeği de savaşın yeni kapılar açtığına olumlu bir kanıt.  
Bugün var olan bütün milletler savaşın çirkin yüzüyle çoktan tanışmış durumdalar. Dünya 
savaşları, iç savaşlar ve daha nice savaşlar, insanlara bunun ne kadar sevimsiz olduğunu çoktan 
kanıtlamış vaziyette. Ancak savaşın, literatürden tamamen silinme durumunun olmadığı da ayrı bir 
gerçek. Böyle bir vaziyetin içindeyken yapılacak olan şeylerden biri, savaşı olabildiğince azaltmaya 
çalışmak ve dökülen gözyaşlarının, verilen şehitlerin acısını tekrar yaşamamayı ummak. Bir diğer şey 
ise olası bir savaş durumunda bütün güçlüklere göğüs gerip hayatımıza olabildiğince güçlü ve emin 
adımlarla devam etmek. Hayal gibi görünse de bugün bu durum, gerçekleştirmek ne kadar zor olsa 
da, insanların savaş ortamından uzak ve barış içinde yaşadığı günleri beklemek, kayıtsız kalmaktan 
daha pozitif bir tutum.  
KAYNAKÇA 
Kitaplar:  
Bodrozic, Ivana. Hiçbir Yer Oteli, 1. baskı. İstanbul: Aylak Adam Yayınları, 2015. 
Fotoğraflar: 
Coşkun Aral - OM Yayınevi'nden çıkan Sözün Bittiği Yer adlı kitaptan alınmıştır. 
MUTLULUĞUN FORMÜLÜ 
Hayatta herkes mutlu olma derdinde bu aralar hiç fark ettiniz mi? Ev alayım, araba alayım, 
üniversiteye gireyim, sevgili yapayım, evleneyim ve daha türlü türlü istekler… Mutlu olmak 
istiyor olabiliriz, her zaman yüzümüz gülsün, günümüz iyi geçsin, izlediğimiz bir dizinin yeni bir 
bölümü yayınlansın ya da beklenmedik bir anda bir mesaj alayım gibi küçük hayallerle başlar 
mutlu olma isteğimiz. Fakat kimse anlamaz bunu sağlayacak biri varsa onun da kendimiz 
olduğunu. Başlığımın ‘’Mutluluğun Formülü’’ olması hayatta nasıl mutlu olmamız gerektiğini 
bulduğum anlamına gelmiyor maalesef. Bu olası formülde X’li Y’li değişkenler de yok merak 
etmeyin. Sizinle Wilhelm Genazino’nun Mutsuzluk Zamanlarında Mutluluk kitabına kendimi 
neden yakın gördüğümü ve insanın neden ve nasıl mutlu olabileceği hakkında edindiğim 
görüşleri paylaşmak istiyorum. 
İki yıl önce yaşadığım bazı olaylardan sonra ruhen ve zihnen toparlanamadığımı düşünüyorum.  
Sürekli etrafımda gezen karabulutlarla birlikte melankolik ve depresif bir havaya bürünmüştüm. 
Buna bir de üniversite sınavı eklenince işin içinden çıkamaz oldum. Bütün bu üzgün zamanlara 
geri dönüp baktığımda artık gülüyor olmamın bir sebebi var: zaman. Zaman her şeyin ilacıdır 
derler. Buna ben de inanmamıştım ama şimdi görüyorum ki zaman gerçekten de insanların bazı 
şeylerin unutulmasına yardım ediyor. Bu duruma ana karakter Gerhard’ın, eşi Traudel’le olan 
ilişkilerindeki sorunları çözmek için sürekli olarak geçmişe dönüp bir takım dersler çıkarması 
örnek gösterilebilir. Bu durum çoğu insan için böyledir, insan yaşadığı her olayı bir tecrübe 
olarak algılar ve mutlu olmak için bu tecrübelerini kullanmak ister. Ben de ne zaman üzülsem 
2014’teki mutlu anılarımı hatırlar ve iyi hissetmeye başlarım. Böylelikle zaman sadece geçmişten 
aldığımız tecrübeler değil, geleceğimizi daha doğru kararlar alarak güzelleştirmeye yarar. Ancak 
o zaman mutluluğa bir adım daha yaklaşmış oluruz.  
Geçen yıllarda sinirlerimin sürekli bozulduğu ve üzgün olduğum günlerin artması sonucunda 
arkadaşlarım tarafından tedavi görmem gerektiği esprilerini çoğalmıştı. Kitabın sonlarında 
Gerhald Warlich kendi ve çevresindekilerin iyiliğini düşünerek psikiyatri merkezine gider. Bu 
durum yapıtta önemli bir dönüm noktası olmuş, Gerhald’ın yaşadığı zorlukları yenmek için 
gösterdiği azmi ona yakın hissetmemi sağlamıştır. Bunun yanı sıra depresyon gibi insan sağlığını 
tehdit edebilecek ruhsal sorunların önemini göstermiştir. Tıpkı benim hayatımda da olduğu gibi 
sürekli geçmiş yaşantısındaki olaylara özlem duyan bir karaktere ısınmam çok zor olmadı. Kitapta 
bu durum odak figürün karşılaştığı olaylarda hissettiği duyguları sürekli geçmişteki yaşantısı 
üzerinden anlatmasıyla görülür. ‘’Ama birdenbire ölü annemle babamı da özlemem şaşırttı beni. 
Annemle babam uzun yıllar önce öldü ve onların hayatta olmalarını çok uzun zamandan beri o 
dakikadaki kadar şiddetle arzulamamıştım.’’(sf. 149 ). Tabi ki bu durum geçmişinden kaçıp 
geleceğe yeni bir sayfa açmak isteyenler için çok uygun gözükmeyebilir. Şu anda çevrenizdeki 
arkadaşlarımız, bizlere yardım etmek için hazırlar. Sıkıntılı günlerimizde ve zor zamanlarımızda 
etrafımızda olan arkadaşlarımızın uğruna mutlu olmalıyız. Bir söz vardır belki bilirsiniz: ‘’gerçek 
dostlar yıldızlar gibidir, karanlık çökünce ortaya çıkarlar’’. Bunun doğru olup olmadığına ancak siz karar verebilirsiniz ve girişte de değindiğim üzere mutlu olmanın anahtarı sizde ve önemli olan 
bu anahtarı kullanmanız. 
Mutluluk kelimesi her insan için farklı bir şey çağrıştırabilir. Bana kalırsa yüzümün asık olmadığı 
her an mutluyumdur. Mutluluğun formülünü bulamasam da en azından mutsuz olmamanın 
formülünü bulduğumu söyleyebilirim: Etrafındaki insanların değeri onları kaybettikten sonra 
anlaşılıyor, bu yüzden onlarla olabildiğince birlikte olun. Onlar sizin iyiliğinizi sizden daha çok 
isteyecektir, onlar sizi asık suratlı görünce yüzünüzün gülmesini isteyecektir, onlar ki sizin 
mutsuzluk zamanlarında mutluluk hissetmenizi sağlayacaktır.  
                    Kaan Güner Alkan 
                      21600279 
  Gizem Ayşe Koçak 
21301412 
 
İlk Görüşte Aşk 
 
 
 
 
 
 
 
 
 
 
 
 
 
Her tanışma yeni bir başlangıçtır... 
Bu başlangıç bazen bizi bindiğimiz trenden indirip, tamamen farklı bir yöne giden 
trene  bindirecek kadar etkiler. Elini sıkalı henüz bir kaç dakika olmasına rağmen, 
bu yeni insan size  aslında hayatınızda hep varolmuş hissi bırakır. Hatta bu insan 
sizi yıllardır tanıyan dostlarınızdan,  yakınlarınızdan daha iyi tanırmışçasına sizinle 
sohbet  ediyorsa,  büyüsüne  kapılmamak  elinizde  değildir. Aranızda kendiliğinden 
oluşan  bağ  bu  kişinin  sesiyle,  gülüşüyle,  yüzündeki  ifadelerle  de  birleşince 
içinizden sorarsınız O’na , daha önce neredeydin ? 
 
 
Bu etkileyici şey ilk görüşte aşk mı yoksa kimyasal bir patlama mı ? Ya da 
yeryüzünde  birbirlerini  arayan  ruhların  buluşması  mı?  İşte,  Gün  Doğmadan 
(Before Sunrise) bu sorulara en güzel cevap niteliğinde, kalbimize dokunan 
bir  yapıt.  Beş  yıl  önce  tesadüf  eseri 
karşıma çıkan ve üzerine bir kaç kez 
daha  izlediğim  bu  film,  aşkın,  hem 
tanışmadan  önce  hem  de  tanıştıktan 
sonra varolduğuyla ilgili kusursuz  bir 
senaryoya sahip. 
 
 
Celine  Fransız  bir  genç  kızdır. 
Budapeşte- Viyana treninde tesadüfen 
Jesse  adında  Amerikalı  bir  gençle 
tanışır  ve  birlikte  yemek      yerler.   
Trende   yedikleri   yemekte, 
yaptıkları hoş sohbet ilk göürşte aşkın başlangıcıdır. Jesse, Celine’e ertesi gün uçağa 
binene  kadar  kendisine  Viyana  sokaklarında  eşlik  etmesini  teklif  eder.  Böylece 
hayatlarını derinden etkileyecek  maceralarının ilk adımını atmış olurlar. 
 
 
Yol  ayrımı  geldiğinde  her  güzel  başlandıcın  kötü  bir  sonu  olduğu  gerçeği 
yüzümüze  çarpar  ancak  Jesse  Celine’e veda  edip yola çıktıktan on beş  saniye 
sonra geri  döner  ve kendisiyle  gelmesini yineler. Hatta gelmezse bundan on yıl 
sonra aklına geldiğinde kendisiyle gelmediği için  pişmanlık duyabileceğini şakaya 
karışık  bir  yolla  vurgular.  İsmini  bile  bilmediği  birine  yapılacak  en  ilginç  teklif 
olabilir belki  de. Ancak iş olacağına varır. Trenden birlikte indikten sonra 
birbirlerinin isimlerini öğrenirler. Film boyunca da  kullanmazlar. 
  1   Gizem Ayşe Koçak 
21301412 
 
On dört saat boyunca geçirecekleri bu vakitte birbirlerinin hayatlarını, olaylara 
bakış  açılarını  hatta  yaşlarının  getirdikleri  bir  takım  zorlukları  paylaşırlar. 
Bunları  izlerken  aslında  ne  kadar  büyük  bir  risk  aldıklarını  düşünmeden 
edemedim. Paylaştıkları şey sadece bu on dört saat içinde de  kalabilir, ya da daha 
sonra  birbirleriyle  iletişime  geçip  devamında  hayatlarını  birbirlerine  göre 
düzenlemeye  de  bilirler.  Kumar  oynamak  gibi  diğer  bir  deyişle.  Filmin  afişine 
baktığımızda ise  yönetmenin de dediği gibi “hayatınızın en romanik anları sadece 
bir gece sürebilir mi ?”... Belki  de bu müthiş uyum içerisinde olan ikilinin atacağı 
son zarlara bağlıydı gelecekte olacaklar.. 
 
 
Film boyunca 
karakterler arasındaki 
diyaloglar öylesine dolu ki 
üzerine saatlerce 
konuşulacak şeyler 
çıkarabiliriz.Aynı zamanda 
bu iki insanın kültürleri 
arasındaki farklılıkların bir 
bağ ile nasıl ortadan 
kalktığına da tanıklık ederiz.   
Hafif   serseri   Jesse   ve 
dengeli, korunaklı Celine...Aşk, tamamen bir sürpriz olarak karşınıza çıkıp 
geldiğinde içinizi  içinizden duyan biri olduğunu anlarsınız. Doğru zamanı, doğru 
yeri bizlere sorgulatmadan önce; tanışmanın bir anlık, uyumlu kimliklerin her 
zaman olduğunu gösteriyor film. Kişilerden uzak, yalnızca ikilinin arasında aşkı 
sorgulayan diyalogların geçmesi, gel-gitler ve geçirdikleri eğlenceli  vakit bizleri içine 
hikayenin sürüklüyor. Bu iki gencin hissettiği bağ bir yandan onları geleceksiz bir 
güne bağlarken, diğer yandan hep birlikte olma sorumluluğundan uzak tutar. 
Ancak ikisi de  içten içe yarını yaşamak isterler... 
 
 
Sonuç  olarak,  aşk  bitecekse  de  yaşanmalıdır.  Eğer  çılgınlık  yapıyorsan, 
sonunda  mantıklı  olmaya  gerek  yok!  Aşk  gerçektir,  eğer  trenden  inerseniz. 
Trenden inmek aşk, yeniden trene  binmek ayrılıktır.Geri kalan hayatlarını merak 
ederek geçirmek yerine,o anı yaşamayı tercih eden cesur iki insanın bu çılgınlıklarla 
dolu hikayesi “Gün Doğmadan”ı izlemenizi öneririm. 
  2 
Furkan Yılmaz 
Sarı Çantalı Çocuk 
İlber Ortaylı Türklerin Tarihi adlı kitabında beni eski bir zamanların Orta Asya’sından alıp 
savaşlar, kargaşalar, zaferler, mutluluklar ve üzüntülerle birlikte şu anda yaşadığım Anadolu’ya kadar 
getirdi. Kitabın son satırını da okuduktan hemen sonra içimde kitabın ilk sayfasına geri dönme isteği 
oluştu. Her şeyin nasıl başladığını hatırlamak istiyordum belki ilk okuyuşumda fark edemediğim bir 
şeyi fark edebilirdim. Hani arada eski günleri hatırlarız, bir ah çekeriz, “Ne günlerdi ama!” deriz ya 
işte ben de böle bir şey yakalamak için göz gezdiriyordum. O anda gözüme şu söz takıldı: “Türkiye1, 
bir göçle, bir fetihle, sonradan yerleşmeyle vatanını en geç kuran ülkelerin arasında yer alır.” (19). 
Evet aradığım şeyi bulmuştum. Bu tarih kitabı bir yolculuğu anlatıyordu. Yolcuların nereye doğru 
gittiklerini bilmediği, Mısır ve Suriye arzularıyla başlayıp Anadolu’ya gelinen (16), babadan oğula bir 
miras gibi taşınmış bir yolculuğu.  
Koca yolculukta bir sürü nesil geçmişti; ama ben kitabımı okurken nesilleri unutmuş, 
odaklanamamıştım ve sanki sadece bir adamın hikâyesini okurmuş gibi okumuştum. Sanki bir kavmi, 
milleti değil de bir adamın yolculukta başına ne geldiğini anlatan bir kitaptı. Bir biyografi gibi de 
değildi. İçinde bir insanın hayatına sığmayacak kadar fazla ve çeşitli duygu barındırıyordu. Baş 
kahramanın adı da Türk’tü. Türk yolculuğunun sonunda Anadolu topraklarına gelmişti ve vatanım 
demişti.  
  Vatan demenin şartı neydi ama çözememiştim. Sadece yolculuktaki son durak olduğu için 
vatanım demiş olamazdı. Yolculuğun bittiği nasıl anlayabilirdi ki bir bakmışız yine yeni bir yolculuğa 
başlamışızdır. İşte burada ilköğretim öğretmenimin bana sorduğu o soru aklıma geldi: “Furkan 
doğduğun yer mi, doyduğun yer mi?” Tüm sınıfın içinden bilerek beni seçiyordu, bunu biliyorum. 
Çünkü ben Türkiye’de doğmamıştım. Basit bir gurbetçi aile geçmişim vardı. Zamanında işsizlerdi ve 
Almanya’ya gurbete gitmişlerdi. Dedim ya yolculuklarımızın nerede bittiğini anlayamayız diye. 
Benim yolculuğum sanki bitmemişti. Öğretmenim de bilerek bana yöneltiyordu bu soruyu ve ben 
öğretmenime cevap vermeliydim; ama veremiyordum. Doğduğum yer olmadığını biliyordum; ama 
doyduğum yer demek benle vatanım arasında bir kazanç ilişkisi kuruyordu. Oysa vatanım istenerek 
söylenmeliydi. Bir insan sadece bir yerle arasında kazanç ilişkisi var diye vatanım dememeliydi. Eğer 
bu sözcüğü kullanacaksa bunu hislerine bırakmalıydı. Tüm bunlara rağmen öğretmenime cevap olarak 
doyduğum yer diyordum. Hislerimden yoksun bir cümle, ne yazık. 
  Oysa vatan hislerimin doğduğu yerdi. Anılarımın şekillendiği, sevgiyi ilk hissettiğim, ilk 
gözyaşı döktüğüm, ilk defa ailemin benim için mücadele ettiğini anladığım yerdi. Evimin olduğu 
yerdi. Bu yüzden ne doğduğum yer ne de doyduğum yerdi. Vatan benim için küçüklük anılarımdaydı.  
Ailem hiç doğduğum yerde bir olamamıştı, hep birimiz eksikti ve ben orada özlemin en 
haşmetlisini iliklerime kadar hissettim. O duygu bana anne, baba ve kardeş sevgisini öğretti. O 
zamanlar anaokuluna gidiyordum ve öğretmenlerimle aynı dili bile konuşamıyordum. Bana hep iyi 
davranıyorlar, yardım etmek istiyorlardı; ama ne yaparsın, sözcükler olmayınca insan çaresiz kalıyor. 
Bir anaokulu çocuğu olarak rakamları bilmemem gerekiyordu. Ben de bilmiyordum ama iki hariç. 
Çünkü saat iki olduğu zaman annem geliyordu. O geldiğindeyse öğretmenlerimle konuşabiliyordum. 
Benim dediklerimi çeviriyordu, benim kahramanım gibiydi adeta. Dertlerime derman oluyordu. 
 Sabahlarıysa sarı bir çantam vardı onun içine kahvaltılıklarımı koyardı ve uzun bir 
merdivenden aşağıya inerdik. İşte o anda yukarda duran abimin çektiği bir fotoğraf var. Sarı çantalı, 
oldukça esmer, hafif çekik gözlü bir çocuk etrafı buğulu camlardan küplerle kaplı bir demir kapının 
                                                           
1 Burada Türkiye denilince günümüzün devleti anlaşılmamalıdır. Türkiye kelimesi diğer uluslar tarafından 
Anadolu’yu betimlemek için sıkça tarih metinlerinde kullanılmıştır. yanında yukarıya doğru gülüyor. Sadece ailesi onu sokağın karşısındaki anaokuluna götürecek; ama o 
çocuk için bu yol, dil zorlukları çektiği için ürkütücü, birinin doğum günüsü vardır ve pasta yerim diye 
mutluluklarla dolu, belki bugün beden eğitimi yaparız diye umutlarla dolu bir yürüyüş. Sadece beş 
dakika sürse de onun için zaman sanki yavaşlıyordu. Kapının önüne gelindiğinde ise hemen içeri 
girilip o pencerenin önüne geçme vaktiydi onun için. O pencereden ailesinin eve dönüşünü görebiliyor 
çünkü. O evini anaokuluna girdiği anda özlüyor. Kendisini oraya ait değil, annesinin yanına ait 
hissediyordu. 
Onun anıları onu tek seçeneğe itmişti. Kendisini anlayan, kendi dilini konuşan insanların 
yanına. Kendi aile üyelerinin hep birlikte olduğu, birinin eksik olmadığı ortama. Eğer oradaysa 
hissediyordu ki vatanındaydı, evindeydi. 
 
Kaynakça 
İlber, Ortaylı. Türklerin Tarihi. İstanbul: Timaş Yayınları, 2015. Baskı 
 
 
 
  
   
Zeynep Deniz Gülden 
21601266 
ALDATMADIN ALDANDIN 
    Berrak tertemiz suyu olan duru bir nehir ve bu nehrin üstünde bir köprü düşünün. O nehir 
sizsiniz. Berrak suyunuz sizin duygularınız ve köprünüz de insanların duygularınız üzerinden 
geçtiği yol olsun. Fark ettiyseniz geçtikleri diyorum çünkü kimse sizin duygularınıza 
balıklama atlayamaz. Sadece kıyısından geçer ve siz ona huzur veren bir ses de 
dinletebilirsiniz ya da acınızla çağlayabilirsiniz. Yahut hiç kimse gürleyerek çağlayan bir 
nehirden sağ çıkamaz. Hiç köprünüzden geçerken, üstünüze kayalar fırlatıp suyunuzu 
çağlatan oldu mu? O duruluğu bozan akışınızı bir sürelik durdurup sonrasında acıdan sizi 
gürleten? Olduysa bilirsiniz ki o nehir aynı berraklığıyla akmayacaktır o insana ve o köprünün 
tahtaları gevşemiştir. Tekrar gelmek isterse, o tahtalardan düşüp kendi attığı sivri kayalara 
çarpacaktır. Farkındaysanız kendi attığı sivri kayalar diyorum çünkü aslında siz berraktınız ve 
o berraklığı sivri kayalarıyla bulanıklaştıran siz değilsiniz. İkili ilişkiler de aynı bu şekildedir. 
İhanet, sivri kayaları beraberinde getirir ve berrak olan tertemiz duygularınızı bulanıklaştırır. 
Bulanık bir suda önünüzü göremezsiniz ve kimse önünü göremediği bir suda yüzmek istemez. 
Tıpkı artık güvenemediğiniz bir insanla sonunuzu göremediğinizden artık onunla yürümek 
istemeyeceğiniz gibi. 
  Ben bu kitabın ana kahramanını aşk, tutku ve ihanet olarak yorumluyorum. Ana kahramanı 
duygular olan bir kitap. Kendinizden bir nokta bulabileceğiniz, köprünüzün tahtalarını gözden 
geçireceğiniz bir süreç diyelim. Köprüden yanlış insanlar geçse de, her ne kadar sivri 
kayalarıyla size zedeleseler de siz nehirliğinizden bir şey kaybediyor musunuz? Siz yine 
sizsiniz. Sadece güveniniz zedeleniyor o kayalarla, hâliyle yaralanıyorsunuz da. Lakin her yara sarılır her ne kadar iz bıraksa da. Hatta üstünden zaman geçtikten sonra o izlere baktıkça 
bir savaştan güçlü çıkıp hayatta kalmış olmanın mutluluğunu yaşarsınız. O izler sizin hayata 
ne kadar tutunduğunuzu, size ne kadar güçlü olduğunuzu aynaya her bakışınızda hatırlatır. Siz 
bir gazisiniz artık. Aşkın, ihanetin, acının ve tutkunun gazisisiniz. Yenik düşmediniz. 
İzlerinizle barışık, geleceğe dair de umutlusunuz. Böyle bir acıdan geçmeseydiniz güçlü 
olduğunuzu asla fark edemeyecektiniz belki de. 
  Şimdi yeni bir köprü inşa edeceksiniz. Bu sefer yolu daha meşakkatli olan bir köprü. 
Herkesin geçmeye cesaret edemeyeceği, bazılarının sadece uzaktan bakmakla yetineceği bir 
köprü. Aldığınız bu darba, yüzünüzdeki o çizgiler, kalbinizdeki savaştan kalma o izler 
karşınızdakine sizin güçlü olduğunuzu gösterecek. Bazı insanlar alışık değildir güçlü 
insanlara. Hayatlarında istemezler onları. Onların istediği, hükmedebilecekleri zayıf 
karakterlerdir. İnanın siz zaten onların hayatında olmak istemeyeceksiniz, onların karakter 
zayıflığı sizi yoracaktır. Bu noktada zaten artık daha az insan için üzülüyor olacaksınız. 
  Kendi değerinizi bilin. Aşk, tutku ve gözyaşının bütünüdür diye düşünüyorum. Herkes 
berrak bir nehri hak etmez. Sizin aşkınız, tutkunuz bazılarına fazla gelir. Güçsüz 
hissettiklerinden kendilerini güçlü kılmak adına sizi güçsüzleştirmek isterler. Onlara kötü bir 
haberim var. Aslında sizin daha güçlü olmanızı sağladılar. Üstüne üstlük zaten az olan 
değerlerinden biraz daha götürdüler. Siz ne kaybettiniz? Hiçbir şey. Aksine kazandınız. 
Haydi! Aynanın karşısına geçin ve izlerinizle gurur duyun. Bu bahsettiğim ayna, içinizdeki 
nehirdir. Dönün içinize, bakın nehrinize. Artık daha güçlü akıyor. Yine temiz, yine berrak 
lakin köprüsü eskisinden daha kuvvetli ve herkesin geçemeyeceği bir yapıda. Baktınız mı 
nehrinize? Şimdi tekrar tebrik edin kendinizi. Siz bir savaştan hatta ve hatta bir patlamadan 
sağ çıktınız. İçinizde bombalar patladı fakat ateşi sizi köreltmedi sizi olgunlaştırdı.  O’ Farrell Maggie, Yapı Kredi Yayınları, 2016 
Asil Doğaner  
  
Tıkınmak mı Ziyafet mi?  
  
    Yaklaşık iki hafta kadar önce İlhan Berk'in “Şifalı Otlar Kitabı” adlı deneme eserini okuma 
fırsatım  oldu.  Şair  kimliğiyle  bildiğim  ve  çok  severek  okuduğum  Berk,  bu  eserinde 
maydanozdan  elmaya,  naneden  ısırgan  otuna  değin  pek  çok  bitki  hakkında  o  leziz 
Türkçesiyle  açıklamalarda  bulunuyor.  Hangi  bitkinin  neye  iyi  geldiğinden  tutun  da  bu 
bitkilerin tarihteki ve edebiyattaki yerlerine kadar faydalı pek çok bilginin bulunduğu bu kitap, 
bana  bugün  şehirlerde  yaşayan  modern  insanlar  olarak  ne  kadar  berbat  bir  biçimde 
beslendiğimizi hatırlattı. Yani doğanın bizlere hiçbir çıkar beklemeden sunduğu o doğal 
besinlerin yerini bugün genetiği değiştirilmiş gıdalar ve "fast food" kültürü almış durumda. 
Kitabın nefis bir dille yazılmış olması bile mide bulantımı önleyemedi. Bu yazıda kitabın 
bende uyandırdığı hisler bağlamında beslenme alışkanlıklarımız hakkında birkaç kelam da 
ben etmek istedim.  
  
    Modern insanlar olarak yaşadığımız hayatın büyük bir kurmaca olduğunu düşünüyorum 
ben. Kariyer, trafik, banka kredisi, “özel günler!”, bitmek bilmeyen gündelik siyasi tartışmalar 
derken insanlıktan çıkıyoruz. İnsan ruhunun inceliklerine yaraşır işlerle meşgul olamıyoruz. 
Giriştiğimiz işlerin pek çoğu yüzeysel oluyor biz fark edemesek de. Hâlbuki bizler doğadan 
geldik, doğanın rahminden çıkageldik. Ancak adına modernite dediğimiz bu yaşam biçiminin 
içinde geldiğimiz yeri çabuk unutuverdik, yani doğayı yadsıdık. Kültür ve doğa arasındaki 
diyalektik çatışma kapsamında kültürü tercih ettik, ancak kültürü inşa eden temel unsurun 
doğa  olduğunu  unuttuk.  Bu  durumu,  yani  doğanın  reddini  gündelik  hayatın  pek  çok 
evresinde  görebiliyoruz.  Artık  çocuklar  topraklarda  oynamıyor,  ağaçtan  düşmüyorlar. 
Yüzmeyi derelerde değil, çaylarda değil; lüks otellerin güvenlikli havuzlarına öğreniyorlar. 
Kavgaları  bile  sahici  değil.  Video  oyunlarında  dövüşüyorlar  birbirleriyle.  Bu  yapaylığın 
kendini en belirgin bir biçimde gösterdiği alanların başında da beslenme geliyor. İnsanın 
bedeni  değil,  özü  önemlidir  bana  göre.  Yediğimiz  içtiğimiz  şeylerde  de  özü  hiç 
düşünmüyoruz,  hiç  ilk  nedene  bakmıyoruz.  İlk  neden  derken  kast  ettiğim  işte  Berk'in 
kitabında ele  aldığı  şifalı  bitkiler...  Şifalı  derken  metafizik bir  boyuttan  bahsetmiyorum. 
Demek istediğim dalından koparılan bir elmanın tadını, içinde bir dünya katkı maddesi 
bulunan ve arsızca “Bu meşrubatın içinde en az %15 elma suyu vardır.”  ibaresi yer alan 
elma sularına bıraktık. Elma suyu işte, neden %100 elma suyu değil de %15 elma suyu? 
Geri kalan %85 ne ola ki? İşte bu %85 bizim doğadan kopuşumuzun, içinde yaşadığımız modernite denen durumun neden olduğu yapaylık. Doğadan kopuş derken de ilk insanlar 
gibi  mağarada  yaşayalım,  günübirlik  avlanalım  gibi  bir  tez  sunmuyorum.  Ancak  yiyip 
içtiklerimize biraz daha dikkat edebilirsek, fast food denilen zehirli beslenme biçiminden 
vazgeçebilirsek özümüze kavuşabiliriz kanısındayım. Yapmamız gereken biraz yavaşlamak 
ve  tükettiğimiz  besinlerle  birlikte  hayatın  tadını  biraz  daha  sakince  çıkarmak  olmalı. 
Yapmamız  gereken  tek  şey  yavaşlamak...  Bünyemizin  ve  ruhumuzun  kaldıramayacağı 
yüklerin altına girmeden sade bir hayat sürmek olmalı yapılması gereken. Zira insan onuru, 
tıkınmaya değil ziyafet çekmeye yaraşır. Ziyafetse sağlıklı besinlerle yavaş yavaş yapılan 
bir aktivitedir.  
  
    Toparlamam gerekirse İlhan Berk'in bitkiler hakkındaki bu enfes kitabı beni beslenme 
şekillerimizden  yaşadığımız  hayatın  kaotik  hallerine  kadar  pek  çok  konu  hakkında 
düşüncelere  sevk  etti.  Bu  nedenle  biraz  yavaşlamak  gerekir  bir  nanenin  günbegün 
büyüyüşünü izlemek ve nane biçildiği zaman ortama yayılan o şahane kokuyu duyumsamak 
için. Tadına vararak yaşamak gerekir hayatı gerçekten hissedebilmemiz için.  
  
  
KAYNAKÇA  
Berk, İlhan, Şifalı Otlar Kitabı, Karacan Yayınları, 1982, Baskı. 2  
Alperen Doğru        
 
                                                       HAKSIZLIĞA BAŞKALDIRI 
    Şu sıralar hayatın karşıma çıkaracaklarını kestiremediğimden oldukça yorgunum.  
Yorgunum, çünkü dünümle bugünüm birbirini tutmuyor. İnsanlar değişiyor, yüzler, hisler ve  
duygular... Tüm bunlar yelkovanın bir hareketi ile değişirken yorgun oluşuma anlam  
vermişsinizdir. Daha kendimi tanımadan farklı insanları, farklı ilişkileri tanımaya çalışmaya  
başladım. Kendi hikayemi dinlemeden başkalarının hikayelerine tanık olmaya başladım. Bunun  
ardı arkası gelmedi. Üzüldüm, kırıldım ve hatta onlarla birlikte ağladım hayatın karanlık yüzüne  
karşı. Her daim güçlü durmaya çalıştım ancak tanık olduğum her kötü an beni daha da  
güçsüzleştirdi. Daha kendi anılarımı biriktirmeden annemin anılarını dinleyerek başladım  
hayata. Tıpkı benim gibi bir çoğunuz tanık olmuşsunuzdur eski dönemin anılarına. Çoğu  
karamsarlık ve hüzün içerir. Birtakım ezilmeler, gururun hiçe sayılması ve ardı arkası gelmeyen  
şiddetler...Gelecekte ben de çocuklarıma bu tarz karanlık anılar anlatır mıyım, bilmem. Dilerim  
ki buna fırsat verecek anılar biriktirmeyeyim.  
Geçmiş ile gelecek arasında sıkışıp kalmışken Tahar Ben Jelloun’un Annem Hakkında  
isimli kitabı ile tanıştım. Çaresiz bir izleyici olarak annenin yaşadıklarına tanık oldum. “Derin  
ve tutkulu bir sevgi olan evlat sevgisi çoğu zaman utangaçlık ve söylenmemiş sözlerle  
sarmalanmıştır. Annem geçmişini anlatarak, nadiren mutlu olduğu bir hayattan kurtulup  
özgürleşti” (Jelloun, 2016). Alzheimer olan annesi, geçmişini anlattıkça donup kalan Tahar gibi  
hissettim kendimi. Annenin, geçmişi hastalığından ötürü doğru hatırlayıp hatırlamadığı  
tartışılır. Bende bıraktığı izi asla tartışamam. Evrensel bir sorun haline gelen küçük görme,  
ezme ve aşağılama kavramları varlığını hâlâ sürdürüyor. Gelgitler yaşadığım şu dönemlerde  
yaşananlara karşı çaresiz bir izleyici sıfatıyla bakmam oldukça can yakıcı. Çoğumuzun bu tarz  
anıları vardır. Ailesinden birilerinin ya da kendisinin başkalarının sömürgesi altına girmesi ve  
bu kalıpta acı çekmesi... Hayatın kaçınılmaz gerçeği olarak kabul ettiğimiz baskıcı topluma  
başkaldırmamak niye? Bizi karanlığa sürükleyen insanların kalemini kırmaktansa olanları  
kabullenip gelecekte yakınmak niye? Annemden duyduğum her acı hikaye bir tokat gibi  
vuruyor yüzüme. Aynı şeyleri sizler de yaşayın istemiyorum. Biliyorum, eskiden kadın olmak  
zordu. Sana verilen görevleri tamamlayıp evinde oturduğun zaman gerçek bir kadın oluyordun.  
Eşinin himayesi altında ezildiğin, çocukların üzülmesin diye suda taş kaynattığın zaman anne  oluyordun. Ne değişti şimdi? Annemin anlattığı hikayelerin benzerini ben nasıl da  
anlatamayacağım çocuklarıma? Zaman ilerledikçe bireyler de, zihinleri de, algıları da değişti.  
Kadınlar, kadınlarımız daha gücü durmaya başladı. Peki bu güç nereden geldi?  
Eğitimden,  
Algıların değişmesinden,  
Kadınların, kadın olduklarını bilmesinden,  
Sosyal toplumun düzene binmesinden...  
Üstüne basa basa yazıyorum bunları. Evrensel bir sorun olduğunu kabullenip sıkıntıları örtbas  
etmektense, onlara başkaldırıda bulunmayı destekliyorum. Kızıyorum anneme çoğu zaman.  
Neden? Neden karşı çıkmadın sana yapılanlara karşı? Neden susup kalbini ellerinle parçaladın?  
Cevap hep aynı: öyle gerekti...  
 Gözümüzü açtığımız her sabah işkence olmasın bize. Geçmişte yaşadığımız baskıları  
örtbas etmek yerine duyuralım insanlara nasıl acımasız olduklarını. Toplumumuz gün geçtikçe  
bunu kaldırmaya meyilli olmaya başladı. Durum böyleyken eskileri yad edip acılar içinde  
kıvranmak ve dinleyenleri üzmektense huzur dolu anılar ekleyelim yaşam yelpazemize. Hayat  
bu acılar içinde kıvranmak için fazlasıyla kısa. Geleceğe güzel yatırımlar yaparak  
güzelleştirebiliriz bu hayatı. Geçmişle yakınmak bir ağız dolusu laftan başka bir şey değildir.  
Hayatta piyon rolünden sıyrılıp içimizde barındırdığımız gücü farkedelim. Güzel günler ancak  
bu şekilde selamlar bizleri. Acılardan sıyrılmış, kendi benliğinde huzurlu bir şekilde yaşamanız  
dileğiyle...  
KAYNAKÇA Jelloun, T. B. (2016). Annem Hakkında. İstanbul: Kırmızı Kedi Yayınları. 
Naz Alara Erbek 
TANRILAŞMIŞ HAYVANLAR: HOMOSAPİENS 
 
İnsan ırkının nasıl oluştuğu ve nasıl meydana geldiği yüzyıllar boyunca tartışma konusu olmuştur. 
Üzerine çeşitli teoriler yürütülmüş, araştırmalar yapılmış veya dini dogmalarla açıklanmaya çalışılmış. 
Öyle ya da böyle homosapiens kendini geliştirmiş bir nevi evrimleşmiş ve dünyayı yöneten en üstün 
tür haline gelmiş ve tanrıcılık oynamaya başlamıştır. Hayvanlardan Tanrılara-Sapiens ‘e göre sapiens 
insan türleri arasında en zeki ve en güçlü kısacası dünyada yaşayabilecek en gelişmiş insan türüdür. 
Homosapiens doğal seçilim sonucunda hayatta kalabilmiş tek insan türü olmuştur. Pekala, nasıl oldu 
da Homosapiens dünyayı ele geçirip adeta bir tanrı gibi yöneten güç haline gelmiştir? Esas soru ve 
sorun burada başlıyor.  
İlk çağlarda avcılık ve toplayıcılıkla yaşamını sürdüren insanlar ateşin bulunmasıyla yaşam 
kalitelerini arttırmışlar ardından da tarım devrimiyle ve ticaretle yeni bir döneme geçilmiştir. Yazının 
bulunması tarihin başlangıcı olarak kabul edilmiş ve birkaç yüzyıla insanoğlu kendini iyice 
geliştirmiştir. Paranın icadı, süregelen din savaşları, toprak kavgası, siyasi rejimlerin oluşumu gibi 
birçok faktör insanın kendini geliştirmesine katkı sağlamıştır.  Fakat tüm bu olaylardan farklı öyle bir 
olay gerçekleşmiştir ki bu insanları tanrılaşan hayvanlara dönüştürmüştür: “Sanayi Devrimi ve 
Kapitalizmin Doğuşu”. 
Sanayi Devrimi on sekiz ve on dokuzuncu yüzyıllarda Birleşik Krallık’ ta buhar gücüyle çalışan 
makinelerin bulunmasıyla başlamış ve hızlıca tüm dünyaya yayılmıştır. Hepimizin senelerdir bildiği 
gibi, sanayi Devrimi’nin birçok olumlu sonucu olmuştur. Yaşam kalitesinin yükselmesi, nüfusun 
artması, bilimin ve teknolojinin hız kazanması bunlara örnektir. Fakat maalesef ki sanayi devriminin 
olumsuz sonuçları olumlu sonuçlarından bir hayli fazladır. Kentlere olan yoğun göç, sömürgecilik 
faaliyetlerinin artması ve ham madde arayışı, çocuk ve kadın işçilerin kullanılması, işçi sınıfının hor 
görülmesi, patron ve iş yeri sahiplerinin anormal zenginleşmesi bu olumsuz sonuçların sadece birkaçı. 
Tüm bu faktörler ise günümüzün en yaygın ve en tehlikeli ideolojisini oluşturdu: Kapitalizm. 
“ Para hem imparatorluklar kurmak hem de bilimi geliştirmek için çok önemliydi. Para bu çabaların 
nihai amacı mı, yoksa tehlikeli bir gereklilik miydi?”(302) diye soruyor yazar kitabın “Kapitalist İtikat” 
bölümünde. Para günümüz dünyasının vazgeçilmez bir parçası, hatta yaşama amacımız ve sebebimiz 
haline gelmiştir. Dünya ilk kurulduğunda icat bile edilmemiş para nasıl olur da insanların yaşamsal 
ihtiyaçlarının, sağlıklarının, huzurlarının ve mutluluklarının önüne geçebilmiştir? Cevap basit. Çünkü 
günümüz dünyası öyle bir sistemde kurulmuştur ki paranız olmadan yaşamsal ihtiyaçlarınızı 
karşılayamazsınız. Sağlık, huzur ve mutluluk ise paranız olunca satın alınabilecek şeyler olduğuna Naz Alara Erbek 
inandırılmıştır. Durum böyle olunca insanlar da bu sistemin bir oyuncağı olmuş, sonlarını kendileri 
hazırlamıştır. Tüm dünyayı saran kapitalizm rüzgarı insanları sadece para odaklı düşünmeye sevk 
etmiş fakat herkesin bu rüzgardan yararlanmasını da istememiştir. Emekçi sınıfı her zaman kötü ve 
zor koşullarda çalıştırılmış, çabalarının karşılığını alamamıştır. Tüm bu düzende para ve güç sahipleri 
tanrıcılık oynarken alt sınıf her zaman acı çeken grup olmuştur. 
Kısacası, Homosapiens dünya üzerindeki en üstün ırk ve tür olsa da kaçınılmaz arzularının ve 
hırslarının esiri olmuş ve onlara yenik düşmüştür. Hayatları her zaman daha fazla para ve daha fazla 
güç üzerine kurulu olan bu tür, modern zamanda adeta tanrılaşmış hayvanlara dönüşmüştür. Bu 
durumu çözebilecek olan ise gene Homosapienslerdir. Şüphesiz ki hayat paradan daha güzel öğeler 
içermektedir. Kaç insan mutluluğu, huzuru ve sağlığı parayla satın alabilir ki? Harari insanlık tarihini ve 
kendi özgür düşüncelerini güzel bir şekilde harmanlamış ve okuyucularının huzuruna sunmuştur.  
Kaynakça 
Harari,Yuval Noah. Hayvanlardan Tanrılara Sapiens. Israil, 2011. 
 
MEYVE VEREN AĞACIN SONU 
 
 
  İşinizi yeterince düzgün ve dürüst yaptığınızda zarar görebileceğinizi hiç 
düşündünüz mü? Aslında bakarasanız hemen hemen hiç kimse dürüstlük yerine 
yalancılığı seçmez. Ancak günümüzde yeni yeni dizisi de yapılmaya başlayan 
Taht Oyunları  romanında bir insanın dürüst, doğrucu ve ne olursa olsun 
gerçekleri yapan biri olmasına rağmen başına gelenler, aslında dürüstlüğün ne 
kadar zararlı olabileceği anlatılmaktadır. Elbette dürüstlük kötüdür denilince 
insanın mantığına tam da uygun gelmez ve sadece fantastik romanlarda 
karşılaşılanan bir durum gibi gelir. Ancak bu duruma dürüst olmak diye değil de, 
kötü niyetli çıkarcı insanların işini düzgün yapan kişilere karşı olan saldırıları diye 
bakmak lazım. Bu açıdan bakıldığında ise aslında bunun sadece fantastik 
romanlarda olabilecek bir durumdan çok gündelik yaşamımızda bile her gün 
karşılaşabildiğimiz bir olay olduğunu görebiliriz. 
   Bu tür olayları günümüzde neredeyse her yerde görebiliriz. Ancak siyaset 
denilince aklımıza hepimizin de aklına bir birinin ayağını kaydırmak için elinden 
gelen herşeyi yapan insanların oluşturduğunu getirisek çokta yanlış yapmış 
olmayız. Tabii bu acımasız mücadelelerin yaşandığı bir ortamda da ilk başta 
elenmek istenenler genellikle işlerini en iyi yapıp kimseye eyvallahı olmayan dürüst kişiler olur. İlk onların elenmek istenmesinin en büyük müsebbibi ise bu  
tür insanlar eğer doğru olmadığını düşündüğü bir durum ile karşılaşır ise yapan 
kim olursa olsun gereken yaptırımı yaparlar. Elbette bu biz normal vatandaşlar 
için oldukça değerli bir nitelik olsada siyaset denilen kurtlar sofrasında herhangi 
birinin çıkarına dokunduğun anda herşeyini elinden alırlar. Buna hayatın 
boyunca en ufak bile leke almamış şerefinde dahildir. Yani bir insan elinden 
gelen en iyi şekilde çalışıp, herkese karşı dürüst olsa dahi etrafındaki insanlar 
kendilerine bir zarar gelmemesi için böyle insanlara ciddi zarar verebilirler. Yani 
insanlara karşı dürüst olur, işinde çok iyi ve başarılı olursan bu niteliklere sahip 
olamayan çıkarcı kıskanç kişiler size zarar verir ve dürüstlüğün aslında insanlara 
çoğu zaman yarardan çok zarar getirdiğini de görürüz. 
  Bir başka çarpıcı örnek ise yine siyasettin içinden biri olan ve bundan 
yaklaşık beş yüz sene evvel yaşamış olan Sokullu Mehmet Paşa’dır. Sokullu 
Mehmet Paşa Kanuni Sultan Süleyman da dahil olmak üzere tam üç padişaha 
veziri azamlık yapmıştır.Yani lafın kısası Sokullu Osmalı imparatorluğunun 
gördüğü en başarılı yöneticilerindendir. Tıpkı Taht Oyunları’ nda da kuzeyin 
başarılı lordu Ned Strark’ ın da krallın yanına getirilerek veziri yapılması gibi. 
Yani Ned Stark ile Sokullu aslında bakarsanız aynı kaderi yaşamışlar. Sokullu bu 
başarılı yıllarından sonrasında dünya tarihini kökünden değiştirecek fikirler ile 
bazı projeler hazırlar. Bunlardan en önemlileri ise günümüzde bile dünyanın en 
çok kullanılan kanalı olan Süveyş Kanal’ını açmak ve Hazar Deniz’ini Karadenize 
bağlanması gibi onlarca fikri uygulamaya koymaya çalışırken. Maalesef 
etrafındaki kişiler hasetlerinden ne yapacaklarını bilemeyip padişaha karşı 
Sokullu Mehmet Paşa’ yı doldurmaya başlarlar. Bunun bir çok nedeni vardır 
tabii;  ancak bunlardan en geçerli olanı çıkarları zedelenen kıskanç insanlardır 
ve akabinde de padişah bu dolduruşlara gelir ve Sokullu Mehmet Paşayı 
öldürtür. Aynı durum fantastik romanda olarak karşımıza çıkan Ned Stark’ın da 
başına gelir. Dürüstlük ve doğruluktan insanların zarar görmesi maalesef 
dünyada çıkarcı insanlar var oldukça sürmeye devam edicektir. 
  Sonuç olarak romanda da gerçek hayatta sıklıkla karşımıza çıkan meyve 
veren ağacı taşlarlar durumu oldukça güzel bir şekilde anlatılmaktadır. Tabii her 
nekadar bir işte başarılı olmanın ve dürüst olmanın bize zarar verebileceği gibi 
bir durum olsada mesele bu zorluklara karşı göğüs gerip hiç bir şeyden 
çekinmeden doğruları yapmak olmalıdır. Tıpkı Sokullu Mehmet Paşa ve Ned 
Strack’ın yaptığı gibi... 
Ahmet Batıkan ÜNAL 
Mahvettik Galiba 
Çocuk dünyadaki en güzel varlık olarak bilinir. En azından bir çok kişi böyle söylüyor. 
Hastane ortamından çıkan en muhteşem şey olabilir çocuklar (zaten pek de güzel şeyler olduğu 
söylenemez hastanede). İlk doğduğunda elleri yüzleri buruş buruş. Gözleri belli değil. Sadece 
ağlayan bir nevi “çirkin” bir yaratık. Ancak ilginçtir ki o “çirkin”, hareket etmekten yoksun, 
sadece kulak tırmalayıcı sesler çıkartabilen varlıkla büyüdükleri zaman hareketlenecek. 
Annelerine, babalarına ve hatta çevrelerine mutluluk saçacaklar. Hatta klişe belki ama dünyayı 
onlar yönetecek. Ancak önce, bebeğin ağzından ilk ne çıkacak diye tüm aile merakla bekleyecek. 
Hatta ilk başta “Anne” denmesi için anne ve annenin akrabaları çocuğu sık sık görüp “Annnn-
nnne” diyecekler çocuğa. Neden? Sadece ilk kelimesi “Anne” olsun diye. Aslında ne kadar 
saçma. Çocuk 2-3 hafta sonra zaten ufak ufak konuşmaya başlayacak. Hatta –muhtemelen- 2 ay 
sonra da gayet konuşabiliyor olacak. Aynı olay baba için de geçerli. Neymiş “Baba” diyecekmiş. 
Hatta daha da komiği var. Çocuk kelimeleri sadece söylemek için çalışırken (hani olur ya “bv” 
tarzı sesler) o seslerden “Anne” dediğini çıkartılır ve eğlence başlar. Anne baba bir nevi birbirine 
girer. Niye ilk baba dememiş ya da niye ilk anne dememiş. Birbirlerine küserler hatta bunun için. 
Konuşmazlar bir süre. Yataklar bile ayrılabilir. Çocuğun olduğu odada yatılır ve çocuğa alıştırma 
yaptırılır böylece. Daha bir sürü taktik. Büyük eğlence anlayacağınız. Bitmedi. İlk yürüme ânı var 
daha. Çocuk zaten sürekli pratik yapıyor. Ufak ufak adım atıyor. Şimdiki merak ise acaba ilk 
nereye ya da kime yürüyecek. Anneye yürürse değmeyin kadıncağızın keyfine. Ya babaya 
yürürse? Bu defa da adamcağız havalara uçar. Anne bozulur. Niye? O karnını doyuruyormuş. 
Niye ona yürümemiş. Bunlar yakın zamanda başıma gelen şeyler hepsini abartsızı anlatıyorum şu 
an. Hatta eksik bile anlatıyorum.  
 
Bir de bunun zıddı bir durum var. O bebek büyüyene kadar kaç gece o ebeveyn uykusuz 
kaldı? Kaç gece anne ve baba bebeğe bakacak kimse olmadığı için dışarı çıkamadı? Tek cevabı 
var. Sayısız gece. Kimse bilmiyordur bunun cevabını. Peki ya çocuk büyüdüğündeki olaylar? 
Okuludur, çocuğun kıyafetidir, eşyalarıdır, yemesidir içmesidir derken o çocuk artık aileyi maddi 
açıdan zorlamaya başlar. İşte o zaman evde işler kızışır. Anne ve baba sabahtan akşama kadar 
çalışıyordur, yoruluyordur. Dolayısıyla gergin de olurlar. Çocuk ise artık eskisi kadar küçük 
değildir ve kendi fikirleri vardır. Çocuk bir defa “Hayır!” dediği zaman anne ve baba –garip 
şekilde- buna katlanamaz ve kavga başlar evde. Bu macera böyle sürer gider. 
  
Peki hiç çocuğa doğmadan önce soranınız oldu mu “çocuk sen doğmak istiyor musun?” 
diye. Ya da “doğduğunda ne yapmak istiyorsun?” diye soranınız. Hiç zannetmiyorum. Zaten 
mümkün de değil. Peki ya böyle bir şansınız olsaydı? Şöyle düşünün. Gelecekte ancak çok da 
uzak olmayan bir tarihteyiz ve böyle bir cihaz geliştirilmiş. Annenin karnındaki çocuğun beynine 
direkt olarak mesajınız gönderilebiliyor. Ne yollardınız doğmamış bebeğinize?  
 
“İlk önce ‘anne’ de tamam mı yavrum?” muhabbeti geçerdi eminim. Ya da bebeğine “1+1 
kaç eder?” diye soran. Hatta bebekten de cevap beklenirdi “ alırken mi satarken mi?”  diye. İşin şakası bir yana çocuğa ne mesaj gönderilebilir ki? Şu an mesaj gönderecek olsam “Sen 
sen ol oradan çıkma. Duydun mu yiğido?” derdim sadece o da ayrı mesele. Hatta “Büyüdüğünde 
okula falan göndermeyeceğim seni. Bir yere çırak olarak başlatacağım sen halledersin.” Demek 
istiyorum. Okul falan zor işler yazık çocuğa. Yirmibir yaşındayım, dört yaşından beri okula 
gidiyorum. Bu da onyedi sene eder. Elime ne geçti? Hiç. İki ya da üç sene önce bir ara diploma 
vermişlerdi sadece. İki ay evde durmuştu, hatırlıyorum. Lise diploması. Sonra onu da aldılar 
elimden. Hatta üniversiteden mezun olunca da kaliteli kağıda basılmış süslü yazılar verecekler 
bana. Gereksiz. Ya da çocuğa direkt dersler verilmeli anne karnında. Ne bileyim ufak ufak 
matematikle başlanabilir bence. Uğraşmasın sonra çocuk yazıktır. Hem belki sınıf da atlar. Hayatı 
kurtulur.                      
                       
  Çocuğa bir de dünya hakkında bilgi verilmeli. Nasıl bir yere gelecek yani. Tamam belki 
anne karnına isteyerek gelmedi. İsteyerek de çıkmayacak. Ancak yine de bazı şeyleri bilmeli. 
Yani belli bir kısım insanın, kendi topraklarından çıkan ama aslında hiç göremedikleri ve çok 
değerli olan “altın” adında madeni vücutları sindiremese bile başkaları yiyebilsin diye aç kalan 
hatta bu yüzden ölen insanların olduğu yere doğmak üzere olduğunu bilmeli. Veya sadece 
“güzel” görünüyor diye ondan kıyafet yapmak isteyip başka canlıları öldüren bir ırktan geldiğini 
bilmeli. Hatta sadece “para” adında pamuk parçası kazanabilmek için insanları ölümle tehtid eden 
bir düzenin içinde olacağını bilmeli. Ölümle belki orada karşılaşmalı ilk defa. Hazırlamalı 
kendini yavrucak. Bakalım o zaman bu kadar mutlu doğabilecek mi? Etrafa bu denli mutluluk 
saçabilecek mi?  
 
Çocuklarla bir alıp veremediğim yok ancak biz pis yaratıklarız. O çocuklar da böyle 
öğreniyor. Daha da bencil, cimri, akıllı ama farklı durumlarda. Şu ana kadar en gelişmiş türün biz 
olmuş olmamız bile tamamen bir şans olmalı bence. Tek görevi talan etmek olan bir tür. Gerçi, 
ben bile böyle düşünmeme rağmen neler yapacağım onları kötü etkileyecek kimbilir... Ya da siz. 
Kim bilir neler yapmışsınızdır küçük masum canlıları birazıcık da olsa mutsuz edecek. Ya da 
acaba neler yapmadınız da onları bu çirkin ortamda yaşamaya mahkum ettiniz. Suçladığımdan 
değil ancak o “pamuk” parçası hepimizi yönetiyor. Düzenin kölesiyiz.  
 
Üzgünüm küçük dostum...  
 
Galiba senin dünyanı mahvettik...  
 
Galiba senin dünyanı daha da mahvediyoruz...  
 
Umarım sen bu dengeyi bozarsın da senden sonraki çocuklar mutlu olur...  
 
Rengim Özokutgen 
Kaan ÜNLÜ  1 
      
 
LIFE IS STRANGE 
YA DA, HAYAT GARİP-KELEBEKLER UÇUYOR! 
  Kararsızlık! Seçim yapmak, şüphesiz ki zaman ve konudan bağımsız olarak her zaman zor. Basit bir öğlen 
yemeğini düşünelim: Yemeği nerede yiyecegiz, evde mi dışarıda mı? Kaçta yiyeceğiz, hangi restoranda yiyeceğiz, 
hangi yemeği seçeceğiz? Makarna mı pizza mı? Peki hangi makarna? Yarısının adını bile okuyamıyorum bir de 
hangisi yiyeceğimi mi seçmem gerek şimdi? 
  Pişmanlık! Bu kadar uzun ve ağrılı düşünce süreçlerinden geçsek bile aldığımız kararlardan her zaman 
memnun olamıyoruz değil mi? "Keşke Giovanni değil de Lamborghini yeseydim! Şimdi akşama kadar karnım 
ağrıyacak!" Ne yazık ki, geçmiş kararlarımız arasından pişman olduğumuz anlar her zaman bu küçük örnekte olduğu 
kadar önemsiz olmayabiliyor. Üniversite sınavında yanlış işaretlenen bir soru, sevdiğiniz kişiye yanlış zamanda yanlış 
sözleri söylemek, kırmızı ışıkta geçmeye karar vermek... Sonuçlar hiçbir açıdan bakıldığında güzel değil: Bir sene 
daha üniversiteye girememek, reddedilmek ya da terkedilmek,  araba hasarı ve sakatlıklarla uğraşmak, ya da ölüm. 
"Ölüm mü? Bu kadar kötü düşünmeye gerek yok!" dediğinizi duyar gibiyim. Madem böyle diyorsunuz, o zaman filmi 
biraz geri saralım da tekrar deneyelim! 
  Kaseti geri sarmak mı? 
  Evet, geri. Karar anına dönecek şekilde ve hafızanızı koruyarak. Ne olacağını biliyorsunuz, kararınızı nasıl 
değiştirirsiniz? Değiştir misiniz? Life is Strange, ya da "Hayat Garip", bu sorunun cevabını bir anda gizemli bir şekilde 
zamanı geri alma gücü kazanan baş karakter Maxine Caulfield'ın hikâyesi ile arıyor. O zaman gelin sevgili okurlar, biz 
de arayalım. 
   Örneklerimizden  birini ele alalım: En son sevdiğiniz kişiye bir şeyler söylemiş, ve söylediğiniz şey yüzünden 
de tokadınızı yiyip (materyal ve/veya manevi olarak) mahsun adımlarla oradan uzaklaşmıştınız. Bu noktada zamanı 
geri aldığınızı ve malûm olaydan 5 dakika öncesine geri geldiğinizi varsayalım. Şimdi ne yapacaksınız? Kişiyle 
karşılaşmanızdan önce bir koşu gidip bir buket gül mü alacaksınız? Onunla karşılaştığınızda ona farklı bir şeyler mi 
söyleyeceksiniz? Buluşmamayı mı seçeceksiniz? Ya da ne olacağını bile bile aynı şeyleri mi söyleyeceksiniz? Bu farklı Kaan ÜNLÜ  2 
      
 
seçeneklerden herhangi biri kısa ya da uzun vadede ne kadar fark edecek? Ya hiç fark etmez ise? Ya hayatınızı 
değiştirecek boyutta sonuçları olursa? 
  Bunca faktör ve farklı netice varken seçim yapmalı mıyız? Ne kadar defa geri sarabiliriz ki? Teknik olarak 
değil tabii ki, ama duygusal ve düşünsel yük olarak. Bir olayı defalarca geri sarıp baştan başladığımızda aynı anda 
hem A çıktısında başımıza gelecek olan bir olayın endişesini yaşıyor olacağız, hem B olayında yaşayacağımız bir 
haksızlığın sinirini içimizde tutacağız, hem C olayında daha sonra yapmak zorunda kalacağımız bir hatanın ve onun 
sonuçlarının yükünü omuzlarımızda taşıyacağız, hem de D E F G H ve alfabenin diğer harflerini kapsayan çıktıların 
karmaşıyla uğraşacağız. Kırılgan ruhumuz böyle bir tayfuna ne kadar dayanabilir? Dayansa bile, dayandığına değer 
mi? Zamanında daha iyi sonuçlanacağını düşünerek değiştirdiğimiz bir geçmişin hiçbir şey değiştirmediği ya da 
olayları kötü yönde değiştirdiği olasılıkları göz ardı edemeyiz. Kadere inanmıyorum ama hayatımızdaki tüm zarların 
(hele bir de zarların birbirlerine görünmez ipliklerle bağlı olduğu bir kurulumda) 6 gelmesini sağlamak pratikte 
mümkün değil, bantlayıp tamir ettiğimiz pişmanlıklarımız muhakkak ki bir yerde gelip bizi tekrar bulacak. Sonuçta 
çevremizde zaman geçmese de saat kulesi ruhumuzun derinliklerinde atmaya devam ediyor, günleri sayılı. 
  Belki de sonucunu bilsek de bilmesek de 1001. kapının ardındakini de merak etmek, doyurulamaz bir 
kararsızlık doğamızda vardır. Ve belki de ne olursa olsun geçmişimizde pişman olacağımız bir şeyler olacağını kabul 
etmeli ve geçmişi bozuk bir kaset gibi ileri geri sarmaktansa ileri bakıp, kasetin kalanını izlemeliyiz. Ama kim bilir, 
belki de hakikaten Giovanni değil de Lamborghini yesek daha iyi olurdu, bir dakika ben onu düzeltip geliyorum! 
Esenlikle kalın, iyi oyunlar! 
BİBLİOGRAFİ 
Rojas, Fred. Gaming History 101. 13 Şubat 2015. 22 Şubat 2017 <https://gaminghistory101.com/2015/02/13/life-is-
strange-review/>. 
Sebastien Gaillard, Baptiste Moisan, Sebastien Judit. Life is Strange. Dontnod Entertainment. 
 
 
Şevval Simruy Baygül 
21600839 
 
ÇOCUKLUĞA ÖZLEM 
 
Büyüdük aniden, küçüldü dünyamız. (Sanlısoy, "Büyüdük Aniden") 
 
Hayat çok garip, içinde bulunduğumuz anda zaman geçmiyor diye dertlenirken bir de 
bakıyoruz ki haftalar, aylar ve hatta yıllar geçip gidiyor. Büyüyüveriyoruz aniden ancak 
farkına varamıyoruz. Çocukken gözlerimiz merakla bakardı dünyaya, kafamızdan soru 
işaretleri eksik olmazdı; gördüğümüz, duyduğumuz her şeyi merak ederdik. Öğrenme 
isteğimiz vardı. Dünyada olup bitenleri anlamaya hevesliydik. Ne var ki büyüdükçe bu 
hevesimizi kaybettik. Farkındalığımızı yitirdik. Eskiden saatlerce çimlerde yatıp bulutlara 
çeşitli anlamlar yüklediğimiz veya geceleri yıldızları birleştirerek şekiller çıkarmaya 
çalıştığımız gökyüzüne bile başımızı kaldırmamayı, bakmamayı seçtik. Gözümüzde 
büyüttüğümüz dertlerimiz yüzünden onlardan başka bir şey göremez hale geldik. 
Eskiden başımıza gelen en küçük olaydan bile mutlu olabilirken şimdi yaptığımız her işte bir 
kusur aramamız ve hayatımızdaki her durumun olumsuz tarafını görmemiz bizi karamsarlığa 
sürükledi. Bir türlü mutlu olamamaya, hiçbir şeyden haz alamamaya başladık. Küçükken her 
an kolayca mutlu olabilmemizin başlıca sebebiyse toz pembe gözlüklerimizdi. 
Gözlüklerimizin arkasından baktığımız dünya çok daha sevimliydi. İnsanlara daha yakındık, 
herkese tereddüt etmeden sokulurduk. Kolayca samimiyet kurabilirdik çünkü çekinmezdik, 
herkesi kendimiz gibi saf sanırdık ama büyüdükçe dünyanın çirkinliklerini ve insanların 
kötülüklerini görmeye başladık. Hayatın sandığımız kadar da toz pembe olmadığını görerek 
ders aldık. Nitekim insanlara daha temkinli yaklaşır olduk ve bu da sosyal ilişkilerimizi 
köreltti. Yaşadığımız düş kırıklığıyla gözlüklerimizi çıkarıp bir kenara fırlattık ve kendi 
içimize dönük yaşamaya başladık. Yalnızlığımızı kucakladık çünkü insanlar bize gösterdi ki 
kimse bize bizden daha iyi arkadaş, yoldaş olamaz hayatta. Bunun yanı sıra her şeyi toz 
pembe görmenin getirdiği sınırsız hayal gücümüz vardı. Bıkmak bilmeden hayaller kurardık 
ve inanırdık da ama zaman içinde kurduğumuz hayallerin gerçekleşmemesinden sıkıldık, 
hüsrana uğramaktan yorulduk ve en iyisi biz işimizi kış tutalım da yaz çıkarsa bahtımıza diye 
diye hayallere veda ettik. Belki de sadece tükenmek bilmeyen sıkıntılarımızla boğuşmaktan 
hayalkurmayı unuttuk. Gerçekçi olalım diye kendimizi kastıkça kastık, gerçekçiliğimiz gün 
geçtikçe kötümserliğe dönüştü ve mutsuzlaştık. Umutlarımızı yitirdikçe daha da dibe battık. 
İnsanların çirkinliklerini gördükçe ve zarara uğradıkça etrafımıza bir zırh ördük fakat 
korunma amacıyla içine girdiğimiz bu zırh zaman geçtikçe bizi de yuttu. Sadece kötülük 
görmekle kalmadık, önce alıştık sonra öğrendik ve en sonunda biz de kötülüğün içine 
çekildik. Yalan, iftira ve türlü insafsızlıklara alet olduk. Çocukluğumuzun saflığını, iyiliği 
unuttuk. Bir şeyin değerinin kaybedilince anlaşıldığı gibi biz de tertemiz geçmişimizin 
değerini kirlendikçe anladık. Küçükken büyümek için sabırsızlanırdık. Büyüklerimiz bize 
çocuk muamelesi yaptığı için bozulurduk çünkü onlara kafa tutardık, bizi yetersiz 
görmelerine katlanamazdık. Güvenli alanımızın dışındaki gerçek dünyayı bilmezdik ve bir an 
önce büyüyüp maceralara atılmak için can atardık. Halbuki gerçek dünya sandığımız gibi 
çıkmadı, sorumluluklar ağır geldi. Bu sefer de kendi ayakları üstünde durabilen birey 
muamelesi yapıldığında bozulduk zira bize eskisi gibi sahip çıkılmasını istedik. Büyüyünce 
de çocukluğa dönmek için yalvarmaya başladık. 
Çocukluğun değerini bilemeden, büyüdüğümüzde de altında ezildiğimiz sorumluluklarımız 
ve dertlerimizle uğraşmaktan akıp giden zamana engel olamadan yaşamımızı tüketiyoruz. 
Sonunda ömrümüzün boşa geçtiğini fark ettiğimizdeyse her şey için çok geç kalmış oluyoruz. 
Dolayısıyla ne geçmişi düşünerek hayıflanmalı, ne de geleceği düşünerek günümüzden 
çalmalıyız. Zamanın değerini bilmeli, geçen her saniyenin tadını çıkararak yaşamalıyız. KAYNAKÇA 
 
Sanlısoy, Ogün. "Büyüdük Aniden." Ben, Pasaj Müzik, 2011. 
Sihirdar Vadisinde Bir Gün
Bu yazıyı, size Sihirdar Vadisi'nde[1] bir gün geçirdikten sonra yazıyorum. Sanırım biraz fazla 
bilgisayar oyunu oynadım. Sihirdar Vadisi, League of Legends(Efsaneler Ligi)[2] isimli oyunun 
haritalarından sadece bir tanesi. Her gün defalarca girdiğim, oyunlar üzerine oyunlar oynadığım, adeta 
bağımlısı olduğum bu haritada; "Baron Nashor", "Kadim Ejderha", "Mavi Gözcü", "Kırmızı Korkabuk"
ve "Yampiri Yengeç"[3] gibi isimleri çok ilginç yaratıklar var. Bu yaratıklarla savaşabilir, çeşitli oyun 
içi kazançlar elde edebilirsiniz. Oyun, Nexus[4] isimli merkezin oyuncular tarafından kuşatılıp yok 
edilmesiyle son buluyor. Doğal olarak hemen her oyuncu, koridorunda rakip oyuncular karşısında 
üstünlük kazanıp karşı takımın merkezini yok etmek için inanılmaz bir efor sarf ediyor.
Benim için ise oyunu kazanmak o kadar da önemli değil. Oyunu kazanmaktan çok,  çoğunlukla sihirdar
vadisini bir kez daha görmek için giriyorum. Sihirdar Vadisi'nin birçok güzelliği var. Eğer amacınız 
oyunu kazanmak değil de eğlenmek ise, beni etkilediği gibi bu vadi sizi de kolayca etkileyebilir. 
Vadinin en güzel yeri şüphesiz ki koridorların arasında bulunan orman. Devasa kurbağalardan tutun 
kargalara birçok güzelliği bünyesinde barındırıyor bu yemyeşil vadi. Bir de tabii vadimizin 
vazgeçilmezi nehir... Nehirdeki yengeçler sihirdar vadisinin göz bebeğidir benim için. Oyunu oynarken 
sanki bir sanal gerçeklik gözlüğü[5] takmışım gibi içersinde hissediyorum kendimi bu ayrıntılar 
sayesinde. Daha da fazlası, kokusunu alıyorum o yeşil ağaçların, çimenin, nehrin. 
Asıl konumuza gelirsek, düşünsenize bir harita da sizin yarattığınızı. Haritanın sol üst köşesine Baron 
Nashor koymazdınız değil mi? Çünkü o harita, sizin duygu ve düşüncelerinizi yansıtırdı. Yani sizin 
sanat eseriniz olurdu. Peki neden yaratmıyorsunuz? Hadi elinize bir fare[6] ya da bir kalem alın ve 
tasarlamaya başlayın. Kendi haritanızı oluşturup, haritadaki oyuncuların oyunu kazanmak için yapması 
gerekenleri belirlemekle başlayın. Haritanıza çeşitli hayvanlar, canavarlar, düzlükler, yokuşlar, çalılar, 
çimenler, ağaçlar, devler, cüceler ekleyin. Her birinin efsanevi özellikleri olsun, hiçbiri birbirine 
benzemesin. Haritanıza çeşitli tuzaklar, girilmemesi gereken noktalar da ekleyin.  Haritanızı 
tasarladıktan sonra oyuncular için yeni karakterler[7] belirleyin. Bir örnek vermek gerekirse, League of
Legends(LoL) isimli oyunda "Lux", "Darius", "Garen", "Teemo" ve "Ashe"[8] gibi isimlere sahip 
birçok karakter var. Bu karakterlerin pasif ve aktif olarak kullandıkları yetenekleri, becerileri var. 
Hiçbiri sıradan değil, her birinin yetenekleri, cinsiyeti, ırkı, geldiği yer ve hikayesi çok farklı. Kendi 
haritanızı yaratırken bunlardan herhangi birisi size esin kaynağı olabilir. 
Hadi şimdi sıra sizde. Önce bir isim verin karakterinize, sonra çizin, sonra da karakteristik özelliklerini 
belirleyin. Ona bir hikaye verin, diğerlerinden farklı olsun. Bir silah, asa, sopa, miğfer, kalkan, zırh ya 
da daha değişik, şimdiye kadar kimsenin kendi karakterine vermediği bir eşya verin ona. Tüm bunları 
yaparken kendinizden de bir şeyler katın ona. Tümüyle sizin karakteriniz olsun. Kim bakarsa baksın, o 
karakteri sizin tasarladığınızı anlasın.
Kısacası, sıfırdan bir dünya yaratın ve tamamen size ait olsun bu hayali gerçeklik. Bu dünyanın 
merkezine kendinizi koyun. Her yerinde siz olun. İnsanlar içersine girsin, çıksın, içersinde yaşadığı her 
saniye dış dünyanın yoruculuğunu, stresini ve diğer tüm kötülüklerini unutsun, sizin dünyanızın 
güzelliklerini keşfetsin. Hayal dünyanız başkalarıyla hayat bulsun.
Yazımın sonuna gelirken tüm okurlarıma kendi hayal dünyalarındakileri gerçekleştirmelerini, bunlarla 
yeni bir dünya kurmalarını tavsiye ediyorum. Bir ressamın resim yapması gibi hem kendi hayal 
dünyanızı aktarırken siz eğlenin hem de başkalarını mutlu edin.REFERANSLAR
[1],[2],[3],[4],[8] : League Of Legends oyunu, oyun içi konseptler.
 http://euw.leagueoflegends.com/  
[5] : VR teknolojisi, https://tr.wikipedia.org/wiki/Sanal_gerçeklik.
[6] : İng. Mouse, Türk Dil Kurumu Bilgisayar Terimleri Karşılıklar Klavuzu.
[7] : Rol yapma Oyunlarının genel özelliği, İng. Role Playing Game(RPG).
KAAN MAHMUT MACAR 
                                                         ZAMANI YAKALAMAK 
Yaşamımızın bütününü bu denli kaplayan başka soyut bir kavram var mıdır sizce zaman dışında? Bizler ona dokunamayız, 
hissedemeyiz ama sürekli onun varlığını, akıp geçtiğini, bizlerle beraber olgunlaştığını biliriz. Peki, bizler onu gerçekten doya 
doya yaşayabiliyor muyuz ya da hissedebiliyor muyuz? Bu sorunun cevabı bellidir aslında. İnsanlar zamanın akıp geçtiği 
konusunda hemfikirdir. Onların atladığı nokta şudur: Zamanı doya doya hissetmek ve onu yakalayıp onunla beraber 
yaşlanmak… İnsanlar bu konuda gerçekten çok başarısızdır. Çünkü günümüzde insan beyni geçmişe göre daha takıntılı bir 
yapıya sahiptir. Bu takıntılık oranı kişiden kişiye değişse bile… Bizler yaşadığımız olayların etkisine kapılıp geçmişte saplanıp 
kalabiliyoruz. Bazılarımız da bu durum gerçekten ciddi bir hal alabiliyor. İnsan hayatını bütünüyle etkileyen bir şeydir sonuç 
olarak güncellikten kopmak ya da geçmişte saplanıp kalmak. Zamanı yaşamak kesinlikle çok önemlidir. Bunu savunsam da 
ben de geçmişe dair saplantıları olan bir insanımdır. Bazen içinde bulunduğum zamanın çok daha gerisinde kalmış 
hissederim kendimi. İnsan beyni biraz da sürekli kötü olana saplanıp kalır. Geçmişte tesiri altında kaldığımız olaylara bakacak 
olursak, bu olaylardan hiçbiri iyi anılar değildir. İnsanın her şeyden önce kendine yapmış olduğu en büyük haksızlıktır 
geçmişte yaşamak. Sağlık açısından ele alacak olursak, ruh hastası olabilme potansiyelimizi de arttırır bir bakıma. Bu yüzden 
anı yaşamak kesinlikle önemlidir. 
              Anı yaşamak demişken, gamsız insanlardan bahsetmemek olmaz. Evet, vardır çevremizde böyleleri. Sürekli görürüz 
onları toplumda. Bazen ayıplarız bazen de imreniriz onların bu hallerine. Ama ne olursa olsun kendini biraz da olsa düşünen 
insanlardır bunlar. Kötü bir olay yaşadıklarında etki altında kalmadan, sanki hiçbir şey olmamış gibi yollarına devam ederler. 
Bu aslında gıpta edilecek bir durumdur. Ben hiçbir zaman böyle biri olamadım. Eminim ki benim gibi birçok insan da 
böylelerine imrenir. İşte bu insanlar kötü şeylere takmamayı en iyi şekilde öğrenmişlerdir. Belki de içlerine atardır birçoğu 
yaşadığı kötü olayları. Belki de bunu yaparak öğrenmişlerdir hayata tutunmayı ve her şeyden önemlisi zamanı yaşamayı. 
Bilimsel açıdan incelediğimizde bir insanın ortalama ömrü ülkemiz için 75-80 civarıdır. Yani yıllarımızı geçmişe saplanıp 
kalarak geçirmek hayatı alır resmen bizden. Evet, acı olayların üzerinde durulmalıdır zaten bir müddet kadar; fakat bu 
durum sınırları zorlamamalıdır. Gereken dersi çıkarıp daha güçlü bir şekilde yola devam etmeliyiz. İnsan bunu başarabilecek 
türde yaratılan bir canlıdır. Değiştiremeyeceğimiz gerçeklere saplanıp kalmak yerine onları kabul edip daha güçlü bir şekilde 
“bugün” için yaşamalıyız. Bunu başaramadığımız takdirde hayat bizim için çekilmez olur daha önce de belirttiğim gibi. 
Yaşamalıyız başka çaremiz yok. Nazım Hikmet’in de dediği gibi yaşamak gerçekten şakaya gelmez. İliklerine kadar 
hissedeceksin yaşamayı. Ölmemek için değil yaşamak için alıp vereceksin o nefesi. 
            Her açıdan yakalamalıyız zamanı. Sosyal, kültürel, ekonomik, siyasi yönden de zamanın gerisine düşmemeliyiz. Sadece 
kendimiz için değil içinde bulunduğumuz toplumu da bu ölçüde harekete geçirmeliyiz. Çünkü insan sosyal bir varlıktır ve 
insanlar birbirlerinden kolayca etkilenir. Toplumsal huzur, barış ve dinginlik için gereklidir anı yaşamak. Sadece bireysel 
açıdan değil toplumsal perspektife baktığımızda da zamanın içinde var olmanın önemini daha iyi anlayabiliyoruz. Sonuç 
olarak iki haneli sayıları geçmeyecek olan ömrümüzü geçmişe dair saplantı ve takıntılarımız yüzünden boşa harcamayalım; 
daha huzurlu ve mutlu bir gelecek için geçmişten gereken dersi çıkarıp özgüvenimizin zedelenmesine izin vermeyerek anı 
yaşamaya devam edelim. 
 
Kaynak 
Chesneaux, Jean yaz. Cerit, Münir çev.  Zamanı Yaşamak. Ayrıntı Yayınları. 2015 
Rabia Anıl ATABEY 
21404095 
 
                                                              SAHİPLENİLMEYEN YARGI 
Sizce ne olabilir bu başlığın bize anlatmak istediği şey? Hayatınızda en çok yaptığınız ama 
kabullenmediğiniz ne var? Bazen yalan söyleriz ama bunu kabullenmeyiz bazen de suçlu olduğumuzu 
bilmemize rağmen karşı tarafı suçlamaya devam ederiz. Bunlar hayatımızda çok sık olmasa da 
yaptığımız ve yapacağımız kabullenmeyişler. Bunlardan hariç öyle bir kabullenmeyiş var ki neredeyse 
herkes tarafından bilinçsiz bir şekilde yapılıyor ama kimse sahiplenmiyor. Herhangi biri çıkıp, ben 
bunu yapıyorum demiyor. Çünkü biliyoruz, o kötü bir şey, hayatımızdan atmamız, uzak durmamız 
gereken bir davranış. Evet, bunun adı ön yargı. Kimsenin kabullenmediği, sahiplenmediği yargı…  
Çevremize bakıyoruz, gözümüz bir insana takılıyor ve iç sesimiz başlıyor zihnimizi kemirmeye. Giyimi 
mi kötü? Hırsız olabilir, çantama dikkat etmeliyim. Belki de dilencidir? Benden para isteyebilir, uzak 
durmalıyım. Metroda kıyafetleri kirli bir adam görünce yine harekete geçip yanına oturmamalıyım 
diye söyleniyor. Peki, tam tersi mümkün mü? Maalesef, evet. İyi mi giyinmiş? Dilenci olamaz, 
baksana şu kıyafetine. Hatta bir adım daha ileri giderek insanların özel hayatları hakkında düşünmeye 
başlıyoruz. Mesleği, yaşı, aile hayatı… Tanımadan, adını bile bilmeden, sadece dış görünüşüne hatta 
bazen onun üstündeki iki parça kumaşa bakarak o kişi hakkında hemen hemen her şeyi düşünüyoruz. 
Kafamızda o insanı kendi düşüncelerimiz doğrultusunda değerlendirip ya uzak duruyoruz ya da 
yaklaşıyoruz. Zihnimizin okyanusunda o insanın gerçekliğini boğarak öldürüyoruz ve kendi 
düşüncelerimizi yüklüyoruz. Artık onun nasıl biri olduğunun önemi yok, onu tanımamıza gerek yok. 
O, bizim yargılarımızdan ibaret. Kendini ne kadar anlatsa, ne kadar ben öyle değilim diye çırpınsa da 
aklımızdaki ön yargı hapishanesine girdi, zincirle bağladık. Yoksa bağlandık mı demeliydim? Onlar mı 
bizi kaybetti, biz mi onları kaybettik? 
Bağlandık ve kaybettik. Hala devam ediyoruz bağlanmaya, kaybediyoruz bu ön yargılarımız 
yüzünden. Karşımıza çıkan fırsatları, insanları ya da olayları olduğu gibi, şeffaf değerlendiremiyoruz. 
Hep bir parça kendimizden koyuyoruz, gördüklerimizden, yaşadıklarımızdan… Bazen fark etmiyoruz 
ne kadar ön yargı batağında olduğumuzu. Karşımıza bir söz, cümle ya da bir hikaye çıkınca 
gözümüzün önünden geçiyor her şey. Beni derinden etkileyen, ön yargı hakkında yeniden 
düşünmeme, kendimi sorgulamama neden olan cümlelerle Harper Lee’nin yazmış olduğu Tespih 
Ağacının Gölgesinde adlı kitapta karşılaştım. "Kör, evet, ben buyum. Gözlerimi hiç açmadım. 
İnsanların yüreğine bakmak aklıma bile gelmedi, sadece yüzlerine baktım. Doğuştan kör... Gözleri 
görmeyen"(155). Biz de körüz. Biz de gözlerimizi hiç açmamışız, bakmamışız yüzlerine. İki kumaş 
parçasından etkilenip, yeni hayat hikayeleri yazmış ve etiketlemişiz insanların üstüne. Görmek ister 
miydiniz? Hepimize bir fırsat sunulsa ve ön yargılı her hareketimizi izleyebilsek? Düşündüğümüz ve 
aslında olan şeyleri karşılaştırabilsek? Ben isterdim. Tanıdığım bütün insanların benim zihnimdeki 
yansımalarını ve gerçek hallerini karşılaştırmak isterdim. Eğer öyle davranmasaydım, o kişiye karşı 
öyle düşünmeseydim şu an hayatımda neler değişirdi diye görmek isterdim. Ön yargılarımdan dolayı 
kaybettiğim insanları öğrenmek isterdim. Evet, bunlar bizi üzebilir, pişman edebilir ama geçmişe 
baktığımızda keşke kelimesini içeren cümlelerin çoğu ön yargılarımızdan kaynaklanmıyor mu?  
Peki, kendimizi nasıl kurtarabiliriz bu masum görünen ama içten içe insanı, insanın hayatını kemiren 
düşüncelerden? Nasıl parçalayabiliriz zihnimizdeki hapishaneyi? Günlük hayatımızın vazgeçilmez bir 
parçası haline gelmiş, içimize bu kadar işlemiş bir yargıyı nasıl atabiliriz? Belki kabullenmekle 
başlayabiliriz. Evet, ben bunu yapıyorum, ben ön yargılıyım. Peki, siz?   
Lee, Harper. Tespih Ağacının Gölgesinde. İstanbul: Sel yayıncılık, 2015. 
TURK-102-53 
16.02.2015 
Giray TANDOĞAN 
Vedat YAZICI 
 
Bilinmeze Açılan Kapı 
Stephen Hawking şuan da en saygın fizik ve uzay bilimcilerinden biri. Öyle ki, evrene ve uzaya bakış 
açımızı tamamen farkı bir boyuta taşıyan teorileri ile insanlık tarihine adını yazdırdı. Ancak bu başarının 
arkasında yatan öyküyü görmek benim için bambaşka bir tecrübe oldu. 
Genelde nasıl olur? Dünyada çok önemli başarılara imza atan insanların değerleri bilinmez. Ne zaman ki 
onları kaybederiz, işte o zaman insanlar ne kadar önemli olduğunu kavrar. Hemen ardından ise biyografi 
filmleri gelir. Bu sefer öyle olmadığı için mutlu olduğumu belirtmek isterim. Böyle bir zekaya ve 
yaratıcılığa sahip bir insanın ölmeden önce fikirlerinin ve başarılarının değerinin insanlar tarafından 
kavrandığını görmek insanlık için olumlu bir gelişme olsa gerek. Bu aşamaya gelmek kolay değil. Eğitimin 
ve bilimi değerini insanlara kavratmak ise hiç değil. Özellikle, ülkemizde yaşanan son vahşetten sonra 
eğitimin ve bilimin ne kadar önemli olduğunu ve gerekli terbiyeyi(!) alan veya alamayan insanların nelere 
sebep olabileceğini gördükten sonra! İnsanlar ibadet ederek, yatıp kalkarak, kiliseye gidip mum yakarak 
veya duvarın karşısında ağlayarak kendilerinin mükemmel insan olduklarını düşünüyorlar. Bir şeyi 
unutuyorlar. Cennete ve cehenneme inan insanların bu dünyayı cehenneme çevirmeye hakkı yok, tıpkı 
inanmayanların olmadığı gibi. Bunun en büyük sebeplerinden birinin eğitim yetersizliği olduğunu 
düşünüyorum. Bu dünyada eğitimsizliğin sonuçlarını Orta Doğu’da görüyoruz. Zamanında gücü eline 
geçiren zorba kişiler halkı eğitimsiz bırakıp yönetilmelerini veya yönlendirilmelerini daha kolay hale 
getirmek istedi, koyun misali. Şuan da ise masum insanlar bunun cezasını çekiyor. Bana manidar gelen ise 
aynı senaryonun ülkemizde oynandığını hissetmem. Eğitimsizlik ve dindar bir toplum bir araya geldiğinde 
ortaya korkunç sonuçlar çıkabilir, çıkıyor da. Bu tıpkı bir bebeğin ateşle oynaması gibi. Ateşin nasıl 
kullanıldığını öğrenmeden ateşi eline alırsa yangın çıkartması işten bile değildir. Yanında kurusu da yanar, 
yaşı da yanar! Bilim ve sanatı elinde tutan uluslar dünyaya her zaman hükmetmiştir. Bilim ve sanat ise 
doğru ve yeterli bir eğitimle birlikte gelir. Umarım insanlar günü geldiğinde saplanıp kaldıkları bu görüş 
açısından bir an önce kurtulurlar. Önemli olan şuan da ne yaptığımızdır; yaptığımız şeylerin neler 
doğuracağını düşünebilmektir.  
Bir diğer konu ise zorlukların üstesinden gelebilmektir. Stephen Hawking başarılarını yaşadığı acı ve 
engelle dolu bir hayata rağmen başarmıştır. Doktorların ona sadece iki yıl ömür biçmesine rağmen o yine 
bilime önem vermiştir. Unutulmamalıdır ki bu ülke de binbir zorluğa ve engellere rağmen kurulmuştur. 
Başarıya giden yolda takıldığımız engelleri aşabilmek çok önemli bir eylemdir. Bir başarıyı yücelten şey o 
yolda karşılaşılan engellerin aşılmasıdır. Pes etmek yerine savaşmak ise büyük bir erdemdir. Önemli olan 
savaşı kazanıp kazanmamak değil o mücadeleyi verebilmektir. Eğer o savaşı kazanırsanız elde edeceğiniz 
galibiyet o başarının sadece küçük bir kısmıdır. Önemli olan o savaşı sürdürüp o noktaya gelebilmektir. 
İnsanları asıl değerli kılan eylem ise bu dünyaya ne kattıklarıdır. Stephen Hawking belki asla 
göremeyeceğimiz o geleceğe inanılmaz bir katkıda bulunmuş olabilir. Hatta şuan da bile, bilime kattığı yeni bakış açıları ile faydalı olmuştur. Uzay ve evreni anlayabilmek her zaman insanlığın en önemli 
gayelerinden biri olmuştur. Bu Mısır’da da böyle olmuştu şuan da da böyle olmaya devam ediyor. 
Uzaya yapılan keşif yolculukları, harcanan milyar dolarlar aslında geleceğe yapılan yatırımlardır. Biz bu 
evrenin çok ama çok küçük bir kısmında yaşayan gelişmiş canlı türlerinden başka bir şey değiliz. Hala 
dışarda bizim keşfetmemizi bekleyen kocaman bir evren var. Kendi kendimizi yok etmeden o günlere 
gelebilirsek insanlığı bekleyen oldukça ilginç ve ütopik bir gelecek olabilir. 
Umarım insanlar bir gün bilimin sonsuz bir bilinmeze açılan kapının anahtarı olduğunu fark eder; bu 
kapıya giden yolun iyi bir eğitimden geçtiğini ve bu eğitimin ne kadar önemli olduğunu kavrayabilirler. 
Belki o gün insanlık biraz da olsa huzurlu yarınlara merhaba der.    
 
Furkan Vefa KURT  
  
Fedakar Hayatlar  
  
  
  
  
   Günümüzde olan olayların çoğu bizlere uzak. Özellikle de büyük şehirlerin herhangi birinde 
yaşayanlar için doğuda olan olayları idrak edebilmek gerçekten çok zor ve insanları bu konularda 
bilinçlendirmek, özellikle de popüler kültürün bu kadar etkili olduğu zamanlarda, çok önemli bence. 
Bu yüzden tüketici toplumda büyük yere sahip sinema sektörüyle yapmanın çok mantıklı olduğunu 
söyleyebilirim. Dağ 2 de her alışveriş merkezinin sinemalarında yerini almış ve izleyiciye sunulmuştur. 
Böylece insanların biraz olsun bazı konularda bilinçlendiğini düşünüyorum. Sonuçta bizim toplumumuz 
şehit haberlerine tepki göstermek yerine iktidara kafa tutmaya ve gereksiz eylemler yapmaya daha 
meyilli. Orada olan olaylara kimse sesini çıkarmazken, herkes şehit sayılarından habersizken, Dağ 2’nin 
insanları bilinçlendirebileceğine inanıyorum.   
  
    
   Film, Türkiye’den teröristlerin kaçırdığı bir gazetecinin bordo bereliler tarafından 
kurtarılmasını anlatıyor ve oldukça gerçekçi sahneleri barındırıyor. Gerçekçi sahneleri de güzel 
efektlerle süslemekten geri kalmamış yapımcıları. Bu yüzden herkese tavsiye edeceğim bir filmdir. 
Filmin konusundan ziyade yaşattıklarından bahsetmek daha doğru olacaktır. Özellikle bordo bereli 
eğitimleri beni çok etkiledi. Sonuçta sıcak evinde oturmak, ailenle ve sevdiklerinle bir hayat yaşamak 
varken, askerlerin bizler için yaptıkları inanılmaz büyük fedakarlıklardır. Geçtikleri zorlu eğitimin 
yaşattığı acıları ve zorlukları, büyük ihtimalle hayatımız boyunca yaşamayacağız. Onlar vatanları için, 
bizler için kendi hayatlarını feda eden insanlardır ve bu ülkenin gündeminde askerlerin ve sivillerin 
hayatından daha önemli bir şey olduğunu düşünmüyorum. Her geçen gün terörle mücadelede 
verdiğimiz şehit sayısı bu kadar artarken Gezi Parkı eylemine katılan insanları tekrar sokaklarda 
görememek gerçekten çok acı bir durum. Bir askerin hayatını düşünelim mesela. Askeriye koğuşunda 
kalır ve sevdiklerini çok nadir görebilir. Özgürce onlarla vakit geçiremez ve tekrar ne zaman onları 
göreceğini veya konuşacağını asla bilemez. Oysa bizim için sevdiklerimizle konuşmak sadece bir 
telefon uzağımızdadır. Elbette onlardan uzak kalmadan değerlerini anlamayız ve artık aileler bile, aynı 
evde yaşamalarına rağmen birbirlerini çok az görür, çok az konuşur. Bir asker için bu söylediklerim 
bence çok önemli olmalı çünkü ölümle burun buruna gelmeden hayatın değerinin anlaşılamayacağına 
inanıyorum.   
  
   Her an bir görev olabilir askerler için veya kışlalarına dönerken beklenmedik bir saldırıya 
uğrayabilirler. Bu yüzdendir ki yaşadıkları her saniye onlar için çok önemlidir. Bir saniyede tüm 
hayatları sona erebilir ve haberlerde kısa bir konuşmanın ardından isimleri bir daha hiç anılmaz. Çünkü 
halkımız magazin haberlerini, vergi rekortmenlerini ve özellikle yabancı ünlüleri daha çok önemser. 
Yine de herkes kendi cebine bakar hale gelmişken vatan için kendi canını feda edebilen insanların 
olması çok büyük bir olaydır. Herkes normal karşılar askerleri. Derler ki, nasıl olsa askerdi, hayatını 
kaybetmesi çok muhtemel ve normal. İşte o her şeye tepkisini koyan insanlar artan şehit sayısına ufak 
da olsa bir tepki göstermekten acizdir. Çünkü popüler kültür onların tüm tepkilerini magazin 
olaylarına, insanların ayrılıp barışmalarına yöneltmiştir. Tartışma programlarındaki insanlar yukarıda 
bahsettiğim konulara değinmeye çalışırlar ancak herhangi bir bilinçlenme yine de gerçekleşmez.   
   Türkiye’nin sorunları her geçen yıl artmaktadır ve insanların farkındalığı her olayla birlikte 
azalmaktadır. Özellikle birkaç ay önce darbe atlatmış olan bir ülkeye göre çok rahat ve bilinçsiziz. 
İnsanımız her zaman en iyi telefona sahip olmak ister ve bunun için bütün parasını göz çıkarabilir. 
İktidara muhalefet olmak birçok insan tarafından görev edinilmiştir. Ünlülerin hayatlarını takip etmek 
bizler için bir rutindir. Samimiyetsiz ilişkiler çıkar ilişkileriyle bütünleşmiştir. Her şeyin sanallaşması 
insanları mutlu etmektedir. Ama Türk insanının bu tarz işlerle bu kadar uğraşacak ve zaman 
harcayacak bir lüksü yoktur. Yukarıda bahsettiğim askerler şu andan yüz yıl öncesinde bizlerin 
akrabalarıydı. Dedelerimiz, anneannelerimiz ve onların kardeşleri bu ülkeyi inanılmaz büyük zorluklarla kurtarabildi. Günümüzde ise farkında olmadan kaybediyoruz. Batı kültürü Türk kültürünü 
gün geçtikçe yok ediyor. En büyük korkum, şehit olan askerlerin hayatlarını kaybetmesinin ileride 
Türkiye’nin başına gelecekleri önlemeye yeterli olamama ihtimalidir. Ülkede ekonomik bir kriz 
mevcut. Doğuda siviller için hayatın durduğunu söylemek yanlış olmaz. Kendi ülkelerinde özgürce 
sokağa çıkamayan insanları anlamak bizler tarafından yapılabilecek bir empati değildir. Üstünüzden 
uçakların geçmesini, yanınıza bombaların düşmesini, arka sokaklarda silahların patlamasını ve 
insanların çığlıklarının kulak zarınızı delmesini anlamanız için her birini yaşamanız gerekir. Tıpkı bu yazı 
gibi, herkes yukarıda bahsettiğim bu hassas konuda atıp tutabilir. Olaylara yorum yapabilirsiniz. Bazı 
insanlar soğuk kanlılıkla veya daha doğrusu farkında olmadan tepki verir. Bazıları ise büyük bir hüzünle 
yaklaşır böyle konulara. Ama Türkiye olarak bir bütün olamazsak ve tepkimizi gösteremezsek, Türkiye 
on yıllardır olduğu gibi kötüye gitmeye devam edecektir ve bu gidişatı engelleyebilecek tek unsur 
bizleriz. Eğer böyle devam ederse kısa bir süre içinde Suriye’den farklı olacağımıza inanmıyorum. Bu 
yüzden Dağ 2 ile ilgili böyle bir yazı yazma ihtiyacı hissettim. Çünkü film insanları bilinçlendirmede çok 
etkili ve yaşanan olaylarla ilgili biraz olsun empati yapmaya yardımcı oluyor. Ayrıca vatan sevgisinin de 
çok iyi işlenmesi beni çok etkiledi. Filmin çekimleri sırasında, filmde oynayan ve gerçekte de asker olan 
bir askerimiz de çekimlerden sonra şehit düşüyor. Film bu açıdan da çok güncel ve etkili. Vakti olan 
herkese önerdiğim bir filmdir. Hem gündemle alakalı hem de bir film olarak düşündüğümüzde çok 
başarılı.   
  
  
NEDEN KISITLIYOR, KISITLANIYORUZ? 
Sevginin bağlılık gerektirdiğinden bahsederler hep halk arasında. Bağlılık da genelde 
özgürlükten feragat etmek olarak yorumlanır. Bağlılık ile özgürlük birbiriyle çatışan kavramlar mıdır? 
Birine bağlıyken özgür olamaz mıyız?  Bu sorun özellikle erkek ve kadın arasında olan duygusal 
bağlarda kişisel özgürlüklere dayatılan kısıtlamalar olarak kendisini fazlasıyla hissettiriyor. Her birey, 
uğruna savaşacak kadar özgürlük aşığı(!) olduğuna inanıyor, ancak konu karşısındaki insan olunca 
kolayca kısıtlamalar getirebiliyor. Sevdikleri insanlara, evcil hayvanlara (ki bunun da doğru bir 
yaklaşım olduğunu düşünmüyorum) yaptıkları muameleyi yapıyorlar. Bir tasma takmadıkları eksik 
kalıyor neredeyse! Doğal olarak da bu durum sağlıklı ilişkilerin en büyük düşmanı oluyor. Birbirlerine 
duydukları sevginin az veya çok olması bu gerçeği değiştirmiyor. Çevresi tarafından bu tip 
kısıtlamalara tabii tutulan bir insan, onun da sevdiği insanlara aynısını yapması gerektiğini düşünüyor 
çünkü bunun doğru olduğuna inanıyor. Yüzyıllardan beri süregelen bu tutuma karşı zaman zaman 
küçük çaplı isyanlar olmuyor değil ancak bu sorunun yapıtaşına kadar kimse inmiyor. 
En sevdiğim yazarlardan biri olan John Fowles’ın Koleksiyoncu kitabından, kitabın her 
sayfasında beni uzun uzun düşünmeye iten bu durum hakkında bir alıntı yapmak istiyorum. Ancak 
hemen öncesinde o ana kadar kitapta neler olup bitmiş ondan bahsedeceğim. Piyangodan zengin 
olmuş asosyal bir kelebek koleksiyoncusu olan Fred, çekici, zeki ve sanatsal açıdan yetenekli olduğunu 
söylediği Miranda’yı şehirden uzakta yeni aldığı bir eve kapatıyor. Tüm parasını Miranda’nın istekleri 
için harcıyor ve kibar bir hizmetçi gibi davranıyor. Onun yanından ayrılmasına izin vermiyor ama tek 
amacının onu mutlu etmek olduğunu söylüyor. Lakin özgürlüğü elinden alınan, hatta dış dünyayla 
ilişkisi neredeyse sıfır olan bir insan ne kadar mutlu olabilir ki! Miranda’nın banyo yapmak istediğini 
söylediğinde Fred ile aralarında şu diyalog geçiyor: 
“Akşam yemeğinden sonra, yine banyo için başımın etini yemeye başladı, önce bıraktım 
biraz mızıldanıp surat assın, sonra da, “Peki, tehlikeyi göze alacağım, ama sözünüzde 
durmazsanız, bir daha buradan çıkarmam sizi,” dedim. 
“Ben her zaman sözümde dururum.” 
“Bana şerefiniz üzerine söz verir misiniz?” 
“Kaçmaya kalkışmayacağım üzerine sana şeref sözü veriyorum.” 
“İşaret vermeyeceğiniz üzerine de.” 
“İşaret vermeyeceğim üzerine de.” 
“Ellerinizi bağlayacağım.” 
“Ama bu aşağılayıcı bir şey.” 
“Sözünüzde durmazsanız sizi kınamayacağım,” dedim. 
“Ama ben…” gerisini getirmedi, omuz silkmekle yetindi, sonra sırtını dönüp ellerini 
uzattı. İp acıtmasın diye altına koymak için bir fular hazırlamıştım, sıkıca bağladım, ama 
canını yakmadan. 
 
Ne var ki zavallı Miranda’nın maruz kaldığı bu özgürlük kısıtlaması, günümüzde de karşımıza 
çıkıyor, yalnızca farklı şekillerde. Belki banyoya gireceğimizde kimse ellerimizi bağlamıyor ancak 
farkına dahi varamadığımız birçok durumda ellerimiz bağlı. Aile bireyleri, akraba ve arkadaşlarımız 
ellerimizi bağlarken ses çıkarmamamız isteniyor, vereceğimiz herhangi bir tepki saygısızlık, 
terbiyesizlik hatta ihanet olarak sicilimize işliyor. Ancak göz yumduğumuzda da ip giderek sıkılaşıyor; 
depresyondan tutun strese, agresifliğe kadar günümüzde giderek yaygınlaşan ve hayatın her yönünü 
etkileyebilecek sorunlara yol açıyor. Zamanla da iş çığrından çıkıyor ve ruhsal açıdan hasta bireyler 
ortaya çıkıyor. 
 Tüm bu sorunların yanı sıra bu kısıtlama olayının özüne girdiğimizde, benim açımdan bu 
sorunun “yapıtaşı” olan kavramı görebiliriz. Sevdiğiniz, saydığımız, değer verdiğiniz veya aşık 
olduğunuz birinden “Onu yapamazsın!”, “Oraya gidemezsin!”, “Onunla konuşamazsın!”, “Onu 
alamazsın!” gibi emirler aldığınızı düşünün. Bu tip sözlerin ne kadar onur kırıcı olduğunu es 
geçiyorum, resmen size “Doğru kararları vereceğine inanmıyorum, bunun için kararları senin yerine 
ben vereceğim.” denmesi aynı zamanda neyin göstergesidir? Cevap veriyorum, güvensizlik. 
Birbirimize duyduğumuz güven hep sözde kalıyor, davranışlarımız ve tutumlarımızın güvenle alakası 
yok. Güven duygusunun iki insanı birbirine bağlayacağını unutuyor, kısıtlamalar koyarak yapay bir bağ 
kurmaya çalışıyoruz. Size güvenen biri kısıtlamalara neden ihtiyaç duysun ki? Çevrenizdeki bireyleri 
gözden geçirin, size kaç kişi “gerçekten” güveniyor?  
 
Referanslar: 
Fowles, John. Koleksiyoncu. İstanbul: Ayrıntı Yayınları, 2005. Baskı 
 
                    Ahmet Burak Yıldırım 
Şahin 1 
 
Berk Şahin 
21301919 
Türkçe 101-16 
Başak Berna Cordan 
25.11.2014 
Mutluluk İçin Sevmek 
Aslında hayatımızı şekillendiren kaybettiklerimiz değil midir hep? Kaybettiklerimizle 
gelişmez mi bütün düşüncelerimiz, inançlarımız, hatta karakterimiz? Kaybedilenin ne olduğu 
ya da nasıl kaybedildiği değişse de, kaybedilen her şey bizde derin yaralar açar, hepsinden 
sonra sorgularız onların önemini ve gelecekte kaybedeceklerimizi. Atalarımızın “Kaçan balık 
büyük olur.” demesi de kayıplarda hissettiğimiz eksiklik hissindendir zaten. 
  Emrah Serbes’in “Erken Kaybedenler” isimli hikâye kitabında da genel olarak 
anlatılan kaybedişlerdi. Bana, kitapta herkesin kendini bulabileceğini düşündüren sebep de bu. 
Kitabın içindeki öykülerden en başarılısı “Anneannemin Son Ölümü” isimli öyküydü. Emrah 
Serbes’in birbirini kaybeden iki insanın birbirlerine tutunuşunu bu kadar güzel anlatması da 
onun gerçekten çok başarılı bir öykü yazarı olduğunu gösteriyor. Kitapta birbirine bu denli 
tutunan ve tutunacak başka hiç dalı kalmayan bu iki kişi küçük bir çocuk ve onun anneannesi. 
Çocuğun anneanneyi, anneannenin çocuğu bu kadar sahiplenişi de her şeyini kaybeden iki 
insanın kaybetmekten korktuğu tek varlığa verdiği değeri anlatıyor. Ölümün herkesi bir son 
olarak beklediği bu dünyada henüz pek büyük bir kayıp yaşamasam da onların düştüğü 
durumu düşünmek bile bu durumun ne kadar acı olduğunu hissetmemi sağlıyor. Zaten istesek 
de istemesek de hepimizin eninde sonunda yaşayacağı bu değil mi? 
  Hayatımızı kaybettiklerimize göre şekillendiririz demiştim. Annesini ve babasının 
kaybını anneannesinde canlandıran o çocuk gibi, kocasının ölümünü torununda hisseden 
anneanne gibi her kayıp başka şeylere sarılmayı gerektirir bizlere. Bu başka şeyler maddî ya 
da manevî olabilir ama bence onlar en güzelini yapıp manevî değerlere sarılmışlar. Birini 
kaybedince o kişiye olan sevgilerini başkalarına aktarmışlar ve böylece içlerindeki sevgi hiç 
eksik olmamış. Parayı ya da birkaç somut varlığı sevmek yerine kendilerine benzeyen bir 
canlıyı, bir insanı sevmiş onlar. Dünya üzerindeki en güzel olgu olan sevgilerini bir insana 
vermişler. Böylece sevgilerinin sahip olduğu değeri katlayıp onu anlamlandırmışlar. 
Hepimiz kayıplarımızda başka değerlere sarıldık ve bundan sonrakilerde de aynısı 
olacak. Aslında çevremizde çok rahat görebileceğimiz olaylar bunlar. Ama bunu yaşayanın 
bir çocuk olması çok acı olsa da bir insanın kayıplarla yaşadığı travmayı gözler önüne açıkça 
seriyor. Zaten çocukken biz de içimizden geçen şeyleri söylemez miydik? Gün geçtikçe 
kalıplara girmeye çalışan, ağlamayı bile utanç olarak gören bizler de içimizden geçenleri 
olduğu gibi, korkmadan, utanmadan çevremize gösterebilsek keşke. Belki anneanne ve o 
küçük çocuğun sevgilerini kaybetmeden hayata tutunma sebepleri de buydu. Anneanne 
sevmediği başka bir erkekte mutluluk arayabilirdi veya çocuk büyüyünce para, makam gibi 
geçici değerlere tutunup sevgisini bu değerlerle paylaşabilirdi. Böylece mutluluğu ararken Şahin 2 
 
günümüzde birçok insanın yaşadığı mutsuzlukla yüzleşirlerdi. Ama ne seksen dört yaşındaki 
bir kadın için ne de on yaşlarında bir çocuk için geçici kavramların bir önemi olmayınca asla 
ruhlarını kirletmemiş iki insan çıkıyor karşımıza, kalplerinden sevgiyi hiç eksik etmemiş iki 
insan. 
  Kaybetmenin getirdiği acıyla başa çıkmanın en iyi yolunun sevgi olduğunu düşünürüm 
hep. Belki kendimden örnek veremeyecek kadar gencim fakat yaşayan insanlara baktığımda, 
hatta ölmüş insanların biyografilerine baktığımda bunu açıkça görürüm. Yaşadığımız bir 
üzüntüden dolayı hayata küsmek korkaklık, sevgiyle hayata tutunmak ise savaşmak gibidir. 
Böyle durumlar karşısında dahi savaşan insanları okuyunca içimde oluşan utanç duygusundan 
bahsetmezsem olmaz sanırım. Bizler çoğu zaman hayattaki küçük başarısızlıklardan sonra 
bile pes ediyoruz. Aslında olması gereken bu değil. Savaşmalı, başarmak için elimizden gelen 
her şeyi yapmalıyız. Zaten mutlu olmak da hayattaki en büyük başarı değil midir? 
  Çocuk ve anneannenin bu davranışları hepimiz için bir örnek olmalı. Hayattaki bütün 
başarısızlıklar, hatta sevdiklerimizi kaybetmek bile her ne kadar kötü olsa da bu bizim için 
hayatın bir sonu olmamalı. Sevgiyi kalbimizde hep yaşatmalı ve böylece yaşadığımızın 
farkına varmalıyız. Karamsarlık yerine aydınlık kaplamalı içimizi her zaman. İnsanı insan 
yapan sevgiden asla kopmamalıyız. Başarının da, mutluluğun da tek yolu budur. 
Kaynakça: 
  Serbes, Emrah. Erken Kaybedenler. İstanbul: İletişim, 2009. 
Sacide	  Aydın	  
Daha	  dün	  öğlen	  okulda	  camdan	  içeri	  bakan	  sanki	  beni	  de	  içeri	  al	  diyen	  
upuzun,	  yumuşacık	  tüylü	  kediyi	  sınıfa	  almış	  ve	  sınıfta	  kedi	  sevmeyen	  ne	  kadar	  
DİLSİZ	  DOSTLARIM	  
insan	  varsa	  hepsini	  sınıftan	  k	   açırmıştım.	  Kedi	  masanın	  üzerinde	  yatarken	  ben	  de	  
ödevime	  kaldığım	  yerden	  devam	  etmiştim.	  Tıpkı	   ‘deki	  Nello’nun	  	  
köpeği	  Patraş’a	  olan	  düşkünlüğü	  gibi	  benimde	  hayvanlara	  olan	  düşkünlüğüm	  
aslında	   genetik	   bir	   durum,	   eve	   getirdiğim	   kuşun,	   tavşanın,	   kaplumbağanın,	  
köpeğin	  ve	  kedinin	  haddi	  hesabı	  yok.	  Tabii	  bu	  haSyevvagnillia	  Krıönp	  eevğdime	  	  barınma	  süresi	  
sadece	  bir	  haftaydı	  sonra	  onları	  sahiplerine	  geri	  vermek	  zorunda	  kalıyordum.	  
Evde	   hayvan	   bakmak	   konusunda	   annemi	   ikna	   etmek	   kolay	   olmuyordu	   ama	  
babam	   da	   benim	   gibi	   olduğu	   için	   bu	   konuda	   yardımcı	   oluyordu.	   Gittiğimiz	  
restoranlarda	  ve	  tatil	  yerlerinde	  de	  durum	  aynıydı,	  sipariş	  verdiğimiz	  yemeği	  
sadece	  biz	  değil	  masamızın	  etrafında	  dolaşan	  kediler,	  köpekler	  de	  yerdi.	  	  	  
	  
Aslında	   genetik	   dediğim	   hayvan	   düşkünlüğümün	   asıl	   nedeni	   babam	   değil,	  
rahmetli	  büyükbabamdı.	  Büyükbabamın	  Bursa’da	  içinde	  avlusu	  olan	  her	  bayram	  
tüm	  sülalenin	  toplandığı	  bir	  çiftliği	  vardı.	  Hatta	  eskiden	  o	  avlunun	  bir	  kısmı	  ahır	  
olarak	  da	  kullanılıyordu.	  Tavukların	  yemleri,	  kedi-­‐köpeklerin	  yalları,	  ineklerin	  
otları	  hep	  bu	  avluda	  verilirdi.	  Kurban	  bayramlarında	  bile	  kurbanlar	  bu	  avluda	  
kesilirdi.	  Eski	  Doğu	  geleneklerini	  hâlâ	  yaşatırdı	  büyükbabam,	  kesilen	  kurbanın	  
başını	   duvara	   asardı	   ve	   sonrasında	   kendi	   sanatını	   konuştururdu.	   Duvara	  
hayvanın	  kalan	  vücudunu	  çizer	  hepimize	  de	  nasıl	  çizdiğini	  gösterirdi.	  En	  son	  
2013’de	  çizdiği	  siluet	  hâlâ	  giriş	  duvarında,	  çiftlik	  evinde	  büyükbabamdan	  kalan	  
son	   izlerinden	   biri	   olduğu	   için	   kimse	   onu	   silemiyor.	   Büyükbabamın	   hayvan	  
sevgisi	   o	   kadar	   fazlaydı	   ki,	   babamın	   onu	   Hac’a	   gönderme	   teklifini	   bile	   her	  
seferinde	   “Benim	   burada	   dilsizlerim	   var	   onların	   sevabı	   yeter”	   diyerek	   geri	  
çevirirdi.	  Kapısının	  önündeki	  hayvanları	  bırakırsa	  aç	  kalacaklarını,	  öleceklerini	  
düşünürdü.	  Ama	  o	  dilsizlerin	  içinde	  bir	  köpek	  var	  ki,	  büyükbabam	  öldükten	  
sonra	  bile	  bizim	  yanımızdan	  hiç	  ayrılmadı.	  O	  sadık	  köpek	  Topuz	  hâlâ	  her	  bayram	  
avluda	  kurduğumuz	  kahvaltı	  zamanı	  yanımıza	  gelir	  üstelik	  sabahları	  kahvaltıdan	  
önce	  gerçekleştirdiğimiz	  bayramlaşma	  merasimlerimizi	  bile	  kaçırmaz.	  Aramızda	  
kalsın	  Topuz	  neredeyse	  30	  yaşında	  ve	  benden	  büyük	  ama	  elini	  öpmem.	  	  
	  
Ailemizden	  biri	  olan	  Topuz	  maalesef	  	  geçen	  yıl	  amcamların	  da	  temelli	  olarak	  
çiftlik	   evini	   terk	   etmesiyle,	   büyük	   bir	   boşluğa	   düşmüş	   durumda.	   Komşuların	  
dediğine	  göre	  hâlâ	  bizim	  senede	  birkaç	  kez	  gidebildiğimiz	  çiftliğin	  avlusun	  yatıp	  
kalkıyormuş.	  Çiftliğin	  ve	  büyükbabamın	  en	  sadık	  dostu	  Topuz	  sanırım	  son	  anına	  
kadar	   o	   avluda	   yaşayacak.	   Büyükbabamın	   Topuz’dan	   başka	   bir	   köpeği	   daha	  
vardı;	   Ayaz,	   Topuz’a	   göre	   daha	   hırçın	   bir	   köpekti.	   Zaten	   o	   bizim	   bayram	  
kahvaltılarına	  filan	  gelmezdi.	  Çiftliğinin	  önündeki	  arabaların	  başında	  ağır	  abi	  gibi	  
dururdu.	   Çiftliğin	   boşluğuna	   alışamayan	   Ayaz	   evin	   dışında	   bulunan	   ahırın	  
önünde	  yatıp	  kalkmaya	  başlamış.	  Ve	  bir	  gün	  ağaçtan	  sallanın	  zincire	  boynunu	  dolamış	   ve	   ölmüş.	   Komşuların	   çektiği	   fotoğraflar	   olmasa	   birinin	   onu	  
öldürdüğünü	  düşüneceğiz	  ama	  doğruydu	  Ayaz	  resmen	  kendini	  intihar	  etmişti.	  	  
Bunları	  yazarken	  bile	  o	  manzara	  geliyor	  aklıma	  ve	  içim	  ürperiyor.	  Bize	  bu	  kadar	  
bağlanabilecek	   canlılar	   gerçekten	   sevgimizi,	   düşkünlüğümüzü	   fazlasıyla	   hak	  
ediyorlar.	   Onlar	   hediye	   alınıp	   sonradan	   sokağa	   atılmayı,	   barınaklara	  
terkedilmeyi,	  aç	  kalmayı	  hak	  etmeyen	  canlılar.	  
	  
Geçen	   sene	   gittiğimiz	   Çanakkale’de	   sokaklardaki	   hayvan	   sayısına	   çok	  
şaşırmıştım	   çünkü	   büyükşehirlerde	   sokak	   hayvanları	   ıslah	   edildiği	   için	   bu	  
yoğunluğun	  nedeni	  farklı	  olmalıydı.	  Kahvede	  oturan	  bir	  amcaya	  sormuştum	  bu	  
sorumu,	  ve	  bana	  buraya	  gelen	  yazlıkçıların	  hayvanlara	  bakamayıp	  onları	  sokağa	  
attıklarını	   söylemişti.	   Zaten	   köpeklerin	   büyük	   bir	   kısmının	   Golden	   türünden	  
olmasından	  anlamalıydım.	  Hayatta	  anlamakta	  en	  güçlük	  çektiğim	  noktalardan	  
biri	   bu	   olabilirdi.	   En	   yakın	   arkadaşın	   olabilecek	   bir	   canlıyı	   nasıl	   sokağa	  
bırakabilirsin	  ki,	  yani	  bu	  insanlar	  hiç	  küçükken	  annesinin	  eteğine	  dolanıp	  ben	  
hayvan	  istiyorum	  diye	  ağlamamış	  mı?	  	  İstedikleri	  sadece	  biraz	  yemek	  ve	  sevgi	  
olan	   bu	   canlılara	   sahip	   çıkmak,	   dost	   olmak	   	   hayatta	   yaşayabileceğimiz	   en	  
zahmetsiz	  mutluluk	  olabilir.	  Bu	  arada	  annemin	  evde	  hayvana	  ne	  kadar	  karşı	  	  
olduğundan	  bahsetmiş	  olsam	  da	  şuanda	  sahip	  olduğumuz	  kedim	  Venüs	  en	  çok	  
annemi	  seviyor	  ve	  geceleri	  onunla	  uyuyor.	  Belki	  bir	  yazımda	  da	  nemrut	  kızım	  
Venüs’ü	  anlatırım.	  	  
	  
Ramee	  M.	  (2014).	   .	  Aylak	  Adam	  Yayınları	  
	  	  
K	   aynakça:	  
Sevgili	  Köpeğim
	  
Dün	  sınıfa	  aldığım	  kedi	  
HASTA ÇOCUK 
 
http://www.xn--edebiyatgretmeni-twb.net/wp-content/uploads/Dokuzuncu-Hariciye-Ko%C4%9Fu%C5%9Fu-kitab%C4%B1.jpg 
 
              Gel de biraz sohbet edelim seninle çocuk. On beş yaşındasın, bu yüzden 
benim için çocuk sayılırsın. Ben de o karanlık koridorda gezen, ya da muayene 
odasında bulunan beyaz önlüklülerdenim. Görüyorum, hastasın. Yedi yaşından 
beri sol dizinde hastalık var ve hâlâ pansumana geliyorsun. Ameliyat geçirdin, 
yine de eklem iltihabı geçmedi. Bugün de pansuman günlerinden biri ve yaşına 
uygun olarak çocuk hastanesindesin. 
 
                 Hasta olmak epey zor, görüyorsun. Hele ki bir hastalıkla mücadele 
etmek çocuklar için daha da zor. Muayene odası önünde sıranın kendisine 
gelmesini bekleyenler var. Oturacak yer bulamadıklarından, hasta yavrularını 
kucaklarına oturtmak için yere çömelen anneler var. Beklemek çok uzun 
sürebilir, belki saatlerce bekleyecekler. Senin de düşündüğün gibi: 
“Emindirler ki insanlar arasında sabretmesini, beklemesini onlar kadar bilen 
yoktur.” 
(Sayfa 6) 
Herkesin gözü muayene odasının kapısında ve onlar, hastalarının isimlerinin 
çağırılmasını bekliyorlar. Sen de onlardan birisin, fakat seni yalnız görüyorum 
çocuk. Yok mu bir büyüğün yanında? Zordur tek başına hastanede beklemek, 
birazdan olacakların korkusuyla başa çıkabilmek… Cesaretine hayran kaldım 
çocuk.  
               Şimdi sıra sende, adın okunuyor. Muayene odasında beyaz renk ve 
metaller hâkim. Sen tecrübelisin tabii, yedi senedir gelip gidiyorsun hastaneye. 
Senin sol dizinin sargısı çözülürken, operatör de elini yıkamalı ki, onun elinden 
mikrop kapmayasın.  Operatör hakkında da doğru düşünüyorsun: 
“Yüzünde bıkkınlıkla sebatın kavgası var.” 
(Sayfa 8) 
Hekim olmak çok zor, hele ki cerrah olmak daha da zor. Bir günde yüzlerce 
hastaya bakıyorsun, hepsine şifa vermeye çalışıyorsun. Biri gidiyor, diğeri 
geliyor. Hepsine aynı özeni göstermek zorundasın ve aynı zamanda da işlemleri 
yaparken hızlı olmalısın. Yoksa bekleyen hastalara gün içerisinde sıra gelmez. 
Bu yüzden çocuk, ciddi suratlarımız ve sessizliğimiz seni ürkütmesin. Herkesin 
acısını gördüğün yerde, sen de tükenirsin. Yine de o soğuk maskeni takıp sabırla 
ve inançla işini yapmalısın ki, o hasta çocuklar sağlıklarına kavuşsun. İşte o 
zaman yüzümüz güler. 
 
               Biliyorum birazdan canın yanacak. Önceki pansumandan kalan 
pamuğu ve gazlı bezi çıkarmak zor olacak, çünkü iyice etine yapışmıştır. Canın 
çok yanacağından, fazla hareket etmeyesin diye seni tutmalılar. İşte çıkıyor ve 
çığlık atıyorsun. O yüzündeki saygı ve utanç var ya çocuk, beni duygulandırıyor. 
Günümüzde pek göremiyoruz bu ifadeyi, daha suçlayıcı ve aşağılayıcı yüzler 
var etrafımızda. Her neyse, yaranda üç tane fistül var, yani dışarıya doğru açılan 
kanallar bunlar. Buralardan akıntı ve iltihap geliyor, dizin tehlikede görünüyor.  
Kemik doku çürümüş. Pansuman yapılırken de acılı bir süreç olacak. Teker 
teker temizlenmeli oralar ve mümkün olduğunca sağlıklı dokuya ulaşmaya 
çalışılmalı. Maalesef ben de görüyorum ki iltihap çok fazla, yeniden dizine 
ameliyat yapılması gerekiyor. Tabi ki operatörün seni ikna etmesi gerekiyor, 
çünkü çürüme ilerlerse uzvunun daha büyük bir kısmını kaybedebilirsin. 
 
               Kafanda bir sürü soru işareti var. Durumunuz pek iyi değil. 
Anneciğinin üzülmesini istemiyorsun, bu yüzden gerçeği saklıyorsun ondan. 
Biliyorsun: “Annelere anlatılan kederler taksim değil, zarbedilmiş olur: Çocuklarının 
felâketini iki kat şiddetle hisseden anneler, bu ıstıraplarını çocuklarına 
fazlasiyle iade ederler.” 
(Sayfa 13)  
Geziyorsun, dolaşıyorsun, kafanı böyle boşaltmaya çalışıyorsun. Koltuk değneği 
de kullanmıyorsun, bu bacağını daha da kötü etkiliyor. Belki uzak 
akrabalarınızdan biri olan Paşa yardım eder sana, annenin söylediği gibi seni 
özlemiş. Senin ona kitap okumanı çok seviyor, hem de kızı Nüzhet’le de iyi 
anlaşıyorsunuz. Seni çok iyi karşılıyorlar, başlarda her şey iyi ama ortaya 
Nüzhet’i eş olarak isteyen Doktor Ragıp çıkıyor.  Evet, Nüzhet ve Doktor 
Ragıp… Haklısın, bu konuyu konuşmasak daha iyi.  
 
               O kadar çok yoruldun ve üzüldün ki bacağın oldukça kötü durumda. 
Bir felâket olarak adlandırıyorsun bunu. İyi ki sana destek olan Doktor Mithat 
var yanında. Bir sürü cerrah dizini görüyor, röntgenler çekiliyor ve her gören 
“aman bu bacak ne hâle gelmiş?”  diyor (Sayfa 91). Büyük bir operatör var, 
amputasyonun gerekli olduğunu söylüyor, yani bacağın kesilecek. Böyle bir 
şeye izin veremezsin. Evde bir matem havası hâkim. En sonunda Doktor Mithat 
ile ilk operatöre gidiyorsunuz ve eğer sen de onun söylediklerine harfiyen 
uyarsan, operatör belki bacağını kurtarabileceğini söylüyor. Artık Dokuzuncu 
Hariciye Koğuşu’ndasın. Çok acılı ve korkulu zamanlar geçiriyorsun, kimsenin 
sözleri seni teselli edemiyor. Ameliyat oluyorsun, aylar süren pansumanlar 
yapılıyor ve nihayet bacağın kurtuluyor. Sonunda çıkacaksın hastaneden. 
“Büyük bir hastalık geçirmeyenler, her şeyi anladıklarını iddia edemezler”, 
haklısın (Sayfa 127). Geçmiş olsun çocuk! 
Meltem ŞEN 
 
 
SONSUZ DEVİNİM 
             İnsanı yönlendiren şey duygularıdır çoğu zaman… Bazen öyle kayboluyoruz ki, 
hoyrat dalgalara karışıp bilmediğimiz kıyılara vuruyoruz. En sonunda kendimizle baş başa 
kaldığımız anda başlıyor ardı arkası kesilmez sorular kafamızın içinde koşuşturmaya. 
Kendi kendimizi sıkıştırıyoruz köşeye ve sonra… Ben kimdim, kimim ve kim olacağım? 
İnsanlar hakkımda ne düşünüyordur acaba? Sorular bitmek bilmiyor…   
           ‘’En çok kimsin dediklerinde tökezliyorum’’ diyor Asuman Susam dizelerinde... Bu 
ilk satırı okuduğumda aklıma ilk gelen kendimdi, istemsizce kendimi sorguladım. Kim 
olduğumdan  kastım  belirgin  özelliklerimin  ne  olduğu,  sorsalar  kendimi  nasıl 
tanımlayacak olduğum falan. Bahsettiğim sorulardan hiçbirinin cevabını net bir şekilde 
bilmediğimi fark ettim. Her şeymişim ama aslında hiçbir şeymişim gibi ya da hiçbir 
şeymişim  ama  aslında  her  şeymişim  gibi…  Hayattan  yıl  aldıkça  sürekli  değişiyoruz, 
hayatımıza yeni bir eşya girdiğinde ya da çıktığında bile değişiyoruz ki yeni bir insan 
girdiğinde ve çıktığında nasıl değişmeyelim? Bütün bu durmak bilmeyen değişim süreci 
içinde kendimizi nasıl gerçekçi bir şekilde betimleyebilelim? Mesela, benim en’lerim 
yoktur. Hayatımın …’sı yoktur. Bugün yağmur yağıyordur ve o ruh halime uygun şarkıyı 
gün boyu dinlerim, dün güneşliymişse de dünkü ruh halime uygun şarkıyı gün boyu 
dinlerim ve şarkılar arasından benim şarkılardaki en’im o gün dinlediğim o şarkı olur. Hayatımda bir hava durumu bir şeylere bu denli şekil verebiliyorken bir kişinin var olması 
ya da yok olması insanın hayata bakış açısını bile kim bilir ne denli değiştirir... Kim ölene 
kadar aynı kişi olarak kalabilir ki… Biri hayatımıza girerken birçok şey hayatımıza onunla 
birlikte girer ve bir kişi hayatımızdan çıkarken birçok şey de onunla birlikte çıkar. Her kişi, 
her eşya, her olay bize bunca şey katıp bizden bunca şey götürebiliyor ve bu kısır bir 
döngü aslında. 
            Asuman Susam, ‘’Kimse’’ şiirinde öyle derin duygularını aktarmış ki bize… Sadece 
kelimelerden bile birçok anlam çıkıyor. Ama dizelerinde bas bas bağıran bir tek şey var: 
taze  bir  acı…  Henüz  duygularını 
tanımlayamazken  bilinmezliğin  içindeki 
kaybolmuşluk gözüme çarpan ilk şey oldu. 
Ne  dese  kendini  yanlış  anlatıyor 
olabilmekten  korkan  biri  var…  Çünkü 
hayatında ona yer verdiği değerli bir kişinin 
gidişinden  sonra  hayatını  yeniden 
tanımlamaya  çalışıyor  ve  oralarda  bir 
yerlerde kayboluyor. Ama bütün bu hisleri 
aslında  ona  öyle  güzel  şeyler  yazdırıp 
çizdirmiş  ki  şiirlerini  her  okuduğumda 
dizelerinden  başka  bir  anlam  dökülüyor 
içime.  Zenginlik  denilen  şey  bu  olmalı, 
manevi  zenginlik…  Ve  o  zenginlik 
aktarılabilmeli,  tıpkı  sevgili  Asuman  Susam’ın  yaptığı  gibi.  Belki  de  kendini 
tanımlayabilmenin,  yeni  sahip  olduğu  şeyleri  -kişiliğini,  henüz  sahip  olduğu  yeni 
düşüncelerini vs.- keşfetmenin en iyi yolu da yazmaktır sevgili Asuman Susam için.   
             İşin özü; değişim, değişmeyen tek şeymiş…  Biri gider, biri gelir ve hayatımız, 
duygularımız, hislerimiz her zaman yenilenmenin bir yolunu bulur. Bu yeniliklere ve 
sonsuz  devinime  hiçbir  zaman  alışılmaz,  bu  da  her  seferinde  yeni  duygularla 
tanışabilmenin en güzel yolu olur… Buram buram sanat kokan şiirleri de bu yoğun 
duygular besler. O çok sevdiğimiz şiirlerin her zaman iki yazarı vardır: biri şiirin yazarı, 
diğeri ise yazarın karşı koymasının mümkün olmadığı yoğun duyguları…  Bu duyguları 
elinden gelenin en iyisini yaparak kendinle bütünleştirirsen sen, sen olarak kalmaya 
devam edebilirsin… 
                                                                 Hayat kendini bulmak değil, kendini yaratmaktır. 
                                                                             Gabrielle "Coco" Bonheur Chanel 
KAYNAKÇA 
"Hats." Pinterest. N.p., n.d. Web. 10 Apr. 2017. 
Xxxxx. "Neydi Ne Oldu? ( Coco Chanel )." Pamuk Sekeer: Günlük. N.p., n.d. Web. 10 Apr. 2017.  
 
 
              
Hale ÖZEN 
21502281 
Section 8 
 
 
UÇURTMANIN KAÇIŞI  
 
Hiç kendinize hâkim olduğunuz, sınırlarınızı net bir şekilde belirlediğiniz ve ardından 
koyduğunuz bütün kurallara harfi harfine uyduğunuz oldu mu? Oldu demeyin lütfen, nasıl 
oldu? Olamaz, olmamalı, çünkü bunun bir açıklaması yok. Peki bunu nasıl başardınız birkaç 
kelimeyle anlatsanıza bana. Biri bana açıklasın, açıklasın ki bulayım yolumun nereye… Çünkü 
son  zamanlarda  aklımı  kaybettiğimi,  insanların  önemsemediği  şeylere  fazlasıyla  değer 
verdiğimi, kimilerine göre normal hayatın döngüsü olan şeylerin aslında hayatımda çok büyük 
ölçüde yer kapladığını fark ettim. Hani bu satırları yazıyorum ya, şu an bile gitmek bilmiyor bu 
düşünceler; başımı ağrıtıyor, göz kapaklarımın uyuşmasına sebep oluyor falan. Çıkaramıyorum 
aklımdan bir şeyleri, sizde de olmuyor mu? Kesinlikle oluyordur, insanız sonuçta. Şunu fark 
ettim ki, bu silsileler bütünü en basit eylemde bile etkili. Azaltmaya çalıştıkça her eylemin 
hayatımızdaki  yerini;  bir  taraftan  kısıyoruz  harcadığımız  zamanı,  verdiğimiz  emeği  veya 
tükettiğimiz enerjiyi. Bir taraftan kısarken, bu demek oluyor mu ki, istediğimiz şekilde başka 
bir silsileye devrediyoruz harcadığımız bu zamanı, emeği veya enerjiyi. Fark ediyor muyuz 
acaba, hayatımızda hangi eylem bizi daha çok tatmin ediyor? Kendi adıma cevaplıyorum, 
mesela ben boş zamanlarımda genelde boşluğa dalıyorum. Neden dalıyorum boşluğa, bir boşluk 
görmek istediğimden mi? Veya hiç boşluk olmadığı ve yaratmaya çalıştığım o boşluğu en etkili 
biçimde kullanmak istediğimden mi? İhtiyaç mı duyuyorum bu boşluğa… Çimlerin üzerinde 
oturup  kuşların  sesini  dinlerken  okuduğum  bir  kitap  bile  değiştirebiliyor  hayatımı. 
Yönlendirebiliyor beni, tıpkı Begüm Başoğlu ve Ege Erim’in ortak kaleme aldıkları Sade isimli 
kitapta da dedikleri gibi: “Temel sorularla başlayın ve kendinize karşı dürüst olun!” (Başoğlu 
ve Erim 79). 
 
Çimlerde otururken değişen düşünceler… Bireyin kendini olduğu gibi görmesi  ve 
kendine doğrulttuğu soruların can alıcılığı ile alakalı. Sanırım farkında olmaya başladığında bir 
şeyin; bir şekilde oturmayan parçalar çöpe giderken, diğer oturan parçalar yerine daha sağlam 
oturuyor da ondan. Bu değiştiğini sandığım hayatı tıpkı evimizin salonunda bulunan raflara 
benzetmeye başladım. Hani olur ya annenizin içinde yaşadığı eski ve yeni çatışması; çeyizinden 
gelen objeler, dantelli  işlemeler ve günümüz modasına uygun  vazolar, biblolar… Ayrıca 
misafirlerin getirdiği, evimizin düzenine bile uymayan o hediyeler… Aslında bu bir çatışma 
değil  mi?  Hepsi  mi  bizi,  bizim  olduğumuz  gibi  yansıtıyor  yani?  Hepsi  mi  arzularımızı, 
şehvetimizi veya hazzımızı karşılamamızı sağlıyor hayattan? Neden bilmiyorum ama, olmasını 
istediğimiz  gibi  olmuyor  kafamızın  içindeki  değişiklik.  Sanırım  anne  örneğimden 
yorumlamalıyım bu durumu. Olması gereken, olması gerektiği gibi olmuyor, çünkü her olması 
muhtemel şey dışarıda olan bir unsura takılı kalıyor. Bir şeyler ya çok fazla ya da yeteri kadar 
değil. Aradaki dengeyi ise kimse bilmiyor, beyazın bütün renkleri içinde barındırması gibi bir 
şey bu.  
 
 
 
  1 Hale ÖZEN 
21502281 
Section 8 
 
Aslında beyaz şu anda bulunduğum düşünceler silsilesinin bir yansımasıydı. Bunun 
sebebi ise içinde barındırdığı bütün renklere rağmen yine de tertemiz kalabilmesiydi beyazın. 
Kendimize, özümüze doğrulttuğumuz sorular; belki de sade yaşamak istememizdendi. Sizi 
bilemiyorum fakat bunlar benim için öyleler en azından.  Düşünüyorum da gardırobumda 
bulunan kot pantolonları, giymediğim ve sadece egomu tatmin ettiğim diğer kıyafetlerimi… 
Veya son model telefonumu, şu an klavyesine dokunduğum bilgisayarı… Ben bunları neden 
almıştım. İhtiyacım olduğu için mi? Gerçekten bilemiyorum harcadığımız bu paranın, bu 
materyalistliğe olan bağımlılığın bizi ne kadar yansıttığını. Garip olan da ne biliyor musunuz? 
Bütün  bunların  farkında  olmak  ve  hiçbirini  uygulayamamak.  Harfi  harfine  uyamıyorum 
aldığım kararlara  ve bunun nedenini sorgulamam da bir  o kadar saçma geliyor. Madem 
düşünüyorsun, uygulasana diyorum kendi kendime. Ardından boş versene, senin gibi düşünen 
kaç insan var ki, diyor çevremdekiler. Sorgulamak da bir başlangıçtır diyorum, neyin yanlış 
neyin doğru olduğunu da sorgulamak. “Sadece gündelik hayatlarımızın değil, dünyanın gidişatı 
da gösteriyor ki sorgulamadan kabul ettiğimiz doğrular, belki de sandığımız kadar doğru 
değildir. Doğrunun ve yanlışın ötesinde, başka türlü bir şey isteyenler için temiz bir sayfa 
açabilmek umuduyla…” (Başoğlu ve Erim 10). 
 
 
 
 
 
 
 
 
 
 
 
 
 
 
 
 
Kaynakça 
 
Başoğlu, Begüm ve Ege Erim. Sade. İstanbul: Okuyan Us Yayınları, 2015. Baskı. 
 
Erim, Ege. “Farklı Olmaya Cesaret Etmek.” sadeyasamak.com. y.y. 10 Ara 2015. Web. 10 
Nis. 2017 
  2 
Özgecan Gümüşbaş 
21301031 
TURK 102- Sec.21 
Gönenç Tuzcu 
16 Ekim 2014 
 
SERBEST 1 
 
Winchester: Güneydeki Gizli Şehir 
 
 
 
İngiltere’ye giderken birinci amacım popüler turistik yerleri gezmekten çok, kenarda köşede 
kalmış turistlerin keşfetmediği küçük sevimli şehirleri gezmekti. Ben de bu amacımı gerçekleştirmek 
için İngiltere’ye gidişimin ikinci haftasında kendimi hemen Winchester yollarına attım.  
Güneyin en büyük şehirlerinden Southampton’a otuz dakika otobüs mesafesinde olan bu 
sevimli şehre, ben de otobüsle geldim. Oldukça kısa geçen bu yolculuk sonunda otobüs durağına 
vardım. Kafamı dışarı uzattığımda ilk düşündüğüm buranın şeker mi şeker bir kasabaya benzediğiydi. 
Beklentilerimin farklı olmasından mıdır bilinmez ama burası İngiltere’deki diğer şehirlere göre gerek 
insanıyla, gerekse yapılarıyla daha sıcaktı. Winchester, küçük romantik sokaklarıyla, bozulmamış 
yapısıyla ve sıcak insanlarıyla beni ilk andan itibaren etkisi altına aldı. Biraz şehre doymak, biraz da 
sokakları hafızama kazımak için etrafa bakınırken otogarın karşısındaki Winchester Turist 
Bilgilendirme Merkezi’ni gördüm. Ben de hem zamanımın kısıtlı oluşundan hem de yerli biri 
tarafından bilgilendirilmek istediğimden koşarak bilgi merkezinin olduğu tarafa geçtim. Görevlilerden 
biri, ücretsiz alabileceğimi söylediği haritayı bana uzatıp, üzerinde gitmekten zevk alacağımı düşündüğü tüm yerleri işaretledi ve bana önerilerde bulundu. Ben de bu tatlı hanıma kulak verdim ve 
Winchester macerama başladım. 
 
İlk hedefimi The Great Hall olarak belirledim. The Great Hall’un Türkçesiyle Büyük Salon’un 
Kral Arthur efsanesini yaşatan en önemli yerlerden biri olduğunu öğrendim.  Burayı önemli yapan ise 
Winchester Kalesi’nin günümüze kadar kalan tek parçası olan Büyük Salon’un içerisinde Kral Arthur 
efsanesinin en önemli parçalarından birinin, Yuvarlak Masa’nın, muhafaza edilmesiydi. Bu masa, 
efsaneye göre, masada adı yazan yirmi beş şövalyenin eşitliğini ve dostluğunu temsil ediyordu. Ben ve 
benim gibi bu masanın ihtişamından etkilenen diğer turistler de bu masa karşısında uzun süre vakit 
geçirdiler. Buradan sonra turistlerin yukarı doğru yönlendiklerini gördüm ve ben de onların peşine 
takıldım. Ana girişin yukarısında bir sergi olduğunu o zaman öğrendim. Eski Britanya krallarının 
portrelerinin bulunduğu uzun bir koridoru boylu boyunca gezdim, bu kralları ve Winchester kalesiyle 
olan ilişkilerini anlama fırsatını yakaladım. Kısa gelen bu gezinin ardından daha bir iki adım 
atmamışken karşımda The Westgate Museum’ u buldum. Buranın eskiden şehrin Batı Kapısı olduğunu 
öğrendim. Kapının şeklini ve girişini nasıl muhafaza ettikleri beni çok etkiledi. Müzeye girmeye 
çalışırken kendimi adeta bir kalenin dar merdivenlerinden yukarı çıkarken buldum. İngiltere’deki diğer 
müzelerde olduğu gibi burası da oldukça interaktif bir müzeydi. İnsanların gezerken sıkılmamaları ve 
kendilerini oraya ait hissetmeleri için her şey yapılmıştı. Şövalye zırhlarından, kral tacına kadar her 
türlü aksesuar hazırlanmış ve turistlerin denemesi için bırakılmıştı. Burada da bir hayli zaman 
geçirdikten sonra bu Batı Kapısının en tepesine çıkmaya karar verdim. Çıktığımdaysa gördüğüm 
manzara inanılmazdı. Yine interaktif yönlendirmelerle şehrin tüm siluetini görme ve aynı anda bu 
silueti oluşturan binaları tanıma fırsatı buldum. 
  
 
 The Westgate Museum’da uzun bir süre gezindim. Buradan çıktığımda çok az zamanımın 
kaldığını fark ettiğimden şehirde görmek istediğim diğer bir noktaya, Itchen Irmağı’na, doğru 
koşuşturmaya başladım. Irmağa doğru ilerlerken dar ama bir o kadar da uzun sokaklardan geçtim, 
geçerken de bu şehrin mimarisine ve tarihine bir kere daha hayran kaldım. Bu sokaklardaki sevimlilik 
ve sıcaklıktan dolayı sanki İngiltere’yi değil de bir Akdeniz ülkesini geziyormuş gibi hissettim. Buraya 
bir kere daha gelip, sadece sokakları dolaşma fikrini yapılacaklar listeme kaydettim. Aklımda bu 
fikirlerle ilerlerken, yolun sonundaki ırmağa ulaştım ve bu ırmaktan boylu boyunca şehir merkezine 
yürümeye karar verdim. Yürürken fark ettiğim bir diğer nokta da bu ırmağın Winchester’ı boylu 
boyunca ikiye bölmesiydi. Irmak bir sur gibi banliyö ile şehir merkezini birbirinden ayırmıştı. Aslında 
bu ırmağın sadece mekânları değil, insanları da birbirinden ayırdığını düşündüm. Köprünün bir ucunda 
başka hayatlar yaşanırken, ben de diğer ucundan onları seyrettim. Yavaş yavaş yolculuğumu 
noktalarken aklımda bu kasabamsı ve sevimli şehre bir daha gelmenin hayalini kurdum ve istemeden 
de olsa buruk bir sevinçle otobüsüme atlayıp diğer maceralara doğru yola çıktı.  
                                     TEK SOKAĞIN ÇOK SESİ 
   ​     Terminolojimiz bozuktur bizim, bunun herkes farkında değil mi? Türk 
toplumu olarak etrafımızda gelişen olaylara ve “şeylere” taktığımız isimler 
tamamen kelime anlamının dışında kullanılır. Örnek olarak; büyük eski köprülerin 
altından yol geçiyor ise ona artık köprü değil “altından geçme” deriz. Gözleri 
görmeyen insanları tanımlar iken “ görme özürlü” deriz sanki göremiyor olmak 
bir kusura bağlıymış gibi ya da eve tıkılıp kalmadığı için, bir şekilde ceza yemesi 
gerektiği düşünülen ( ki pedagojik eğitim konusunda da ne kadar rezil durumda 
olduğumuzu göz önüne seren bir düşüncedir) çocuğa, “sokak çocuğu” deriz sanki 
sokak, içeriye dahil olmayan anlamına geliyormuş gibi. Sokak, çoğumuzun 
büyüdüğü yer değil miydi? E nereden çıktı şimdi bu ötekileştirme? Günümüzde 
çoğu insanın doğup büyüdüğü mekanlar, öteki olarak lanse edilip sanki bir 
silahmışcasına tekrar tanımlanmaya çalışılırsa, o mekanlar vücut bulup, katı 
siyasi diktatoryaya karşı ayaklanır. Bu ayaklanmayı, şiddet içerikli bir anarşizm 
ekseninde değil de insanları düşünmeye iten, hayat standartlarının farkına 
vardırıp onları yükseltmeye sevk eden bir yaklaşım ile resmeden Funda Çoban, 
“​Sokak Siyaseti” ​adlı kitabında, bildiğimiz sokağın bilmediğimiz siyasetini bize 
öğretmiş. 
 
  ​    Sokak her zaman koruyup kollayıcı olmasına rağmen, 3. dünya ülkelerinde 
sokağa karşı duyulan bir kin vardır. Bu kin aslında nankörlük düzeyinde 
değerlendirilemez çünkü bu memleketlerin anaları, sokaklardan çok çekmiştir. 
Sokaklar çok kişiyi alıp götürdü de nice Berfo Analar bekledi ama kimse gelmedi. 
Bu tarz ülkelerde aslında, siyasi iktidarlar, sokağın kapsayıcılığını sömürerek her 
şeyi faili meçhul hale getirebilirler. Funda Çoban, sokakta zuhur eden siyasetin, 
kolektif bir bilinç hatta bir davranış metodu olarak kullanılıp, bu tarz yozlaşmış 
siyasetin, neşe ile yaratıcılık ile ne denli yerle bir edebileceğini anlatmaya 
çalışmış. Aynı zamanda Çoban’ın doktora çalışmalarından da yararlanan bu kitap, 
açık söylemek gerekirse alıştığım siyasi eleştiri tarzının birazcık dışında kalıyor. 
Genelde politik içerikli kitaplar devlet,egemen kültür, ulus gibi makro yapıların 
birbiri ile olan ilişkisi ve bunların sonucunda açığa çıkan gücün toplum üzerindeki 
tahakküm veya etkilerinden bahseder ancak bu kitapta, direk olarak 
özne-toplum ilişkisi masaya yatırılmış ve sokağın, kolektif eylem ve toplumsal 
hareketler arasındaki organik bağları incelenmiş. Yani işin Türkçesi, siyaseti 
müsteşarla değil de fırıncı Mehmet Emmi ile, kolejli Berkesu’yla, grafitici Hans’la, 
SGK’sız Mükremin ile anlatmış. E zaten grafitici Hans da “sokaklı” Mükremin de 
sokağın dilini anlatmaya müsait tabiri caizse stereotype’lar. Zira Almanya, 
özellikle Berlin sokak sanatı ve grafiti konusunda belki de en ileri düzeydeki 
sanatçıları barındıran yerdir. Kitapta da değindiği üzere, Almanya siyasi-politik 
tepkilerini sanat yolu ile koymaya daha meyillidir. Eğer Berlin Duvarı’nın 
önünden yürüdüyseniz, binlerce politik mesaj içeren grafitilerle, birçok eski 
siyaset adamının aşağılandığı çizimlerle karşılaşırsınız. Haliyle, sokağı siyasetin 
kum havuzu olarak görmek ve adeta küçümseyip yok saymak, topluma karşı kulak tıkamak anlamına gelir. Politikayı, kongrede oylanan yasalardan ibaret 
sanıp, halkın geri dönütlerini hiçe sayan bir anlayış, önce pasif (ki medeni 
toplumlarda fark edilmeyen ama yüzyıllar süren bir süreçtir) sonra aktif direnişle 
karşı karşıya kalmaya mahkumdur. E eğer sen, 2. Dünya Savaşı’ndan 
başlayarak, halkı kandırma eğiliminde bir politika izlersen, en geç 20 yıl sonra 
Berlin Duvarı’nda o dönemin generaliyle sevişirken resimlerin çizilir. Halk 
tepkisini, katı otoritelerin gösterdiği gibi soğuk değil aksine aşk kadar sıcak bir 
biçimde gösterir.:) Keza kitapta değinilen bir başka örnek alan ise Mükremin’in 
yardımıyla açığa kavuşabilecek olan işgal evleridir. İşgal evleri her ne kadar 
sadece boş gezen “Mükreminsilerin” eğlence amacıyla düzenlediği yapılar olarak 
görünse de aslında baya baya eski imece usulüdür. İmece usulünde insanlar 
çeşitli ortak ihtiyaçlarını yardımlaşarak karşılarken, işgal evlerinde de insanların, 
insan gibi yaşama ve eğlenme ihtiyaçları, birbirlerinin yardımı vasıtasıyla 
karşılanır. Bu sadece günlük bir etkinlik gibi görünse bile  aslında başlı başına bir 
tepkidir otoritelere karşı. Bak, ben senin yardımına ve iznine ihtiyaç duymadan 
dostlarımla eğlenebiliyorum mesajıdır. Bak, ben senin elini çektiğin köhne 
mekanları etimle tırnağımla kazıyarak yaşanabilecek bir yere getirebiliyorumun 
direk kanıtıdır. Sığ olarak incelendiğinde sadece yaratıcı bir eğlence olarak 
görünse de pasif direnişin kralı , sokak siyasetinin kaynar kazanı, otoriter 
yapıların apolitikleştirmeye çalıştığı bir jenerasyonun gayet de politik duruşlarını 
eğlence biçimleriyle harmanlayarak gösterebildikleri mecradır işgal evleri. 
Şükürler olsun ki bir tanesi de çıkıp Mükremin ile Hans’ın yaptığının aslında aynı 
amaca hizmet edip aynı soruna tepki olarak doğduğunu gösterebilmiş. Açıkçası 
bu başarı fazladan bir tebriği hak ediyor çünkü genelde kapağında “ Siyasetin 
gündelik kuruluşu bağlamında bir inceleme” tarzı ne tam olarak anlaşılabilen ne 
de halkın günlük diline hitap eden bir söylem bulunan kitaplar sığ kalıp kitleye 
hitap edemez ancak Çoban, hem siyasi arenada şiarını kalıplardan kaçan bir dille 
ifade edebilmiş hem de Mükremin ile Hans’ın bir gün aynı amaç uğruna omuz 
omuza verebileceği fikrini gizliden gizliye okuyucuya aşılamış.  
 
Ufuk ÖZKARDAŞLAR 
21502212 
Türkçe102-13 
Biz Mutlu Feministler 
     Chimamanda Ngozi Adichie kendisini mutlu, erkeklerden nefret etmeyen, dudak parlatıcılarını 
seven, erkekler için değil kendisi için topuklu ayakkabı giyen Afrikalı bir feminist olarak tanımlayan 
Nijeryalı bir yazar. Feminizm genelde agresif ve isyankâr bir ideoloji gibi gelse de mutlu feminist 
Ngazi, sempatik ve mizahi tavırlarıyla, asıl feminizmin ne olduğunu ve neden feminist olmamız 
gerektiğini Ted Talks’ta yaptığı Why Everbody Should Be Feminist? adlı konuşmasında anlatıyor ve bu 
konuşma kesinlikle şu ana kadar izlediğim en etkili konuşmalardan birisi. Konuşmasını farklı kılan 
batının klasik feminist kalıplarının aksine egolarından kurtulup var olan durumu son derece akılcı, 
gerçekçi  ve  samimi  bir  tavırla  açıklaması.  Özellikle  cinsiyet  eşitsizliği  hakkında  güldürürken 
düşündüren örnekleriyle feminizmi en doğru şekilde açıklamış ve hepimizin karşılaştığı gündelik 
olayları mizahi bir üslupla eleştirmiş.  
     Çoğu kişi feminizmi anarşist ve kadın üstünlüğünü savunan, isyankâr, mutsuz, evde kalmış sutyen 
karşıtlarının oluşturduğu bir kadın hareketi olarak düşünse de aslında feministler cinsiyetler arasında 
sosyal, politik ve ekonomik eşitliğe inanan kişilerdir. Hatta bir kadın hareketi olarak düşünülmesinin 
aksine tanımında da olduğu gibi kadın erkek fark etmeden “cinsiyetlerin” hakkı ve eşitliğine inanan 
tatlı mı tatlı, barışçıl mı barışçıl bir ideolojidir fakat nedense ataerkil bir toplum olan ülkemizde ne 
zaman feminizm hakkında bir konuşma girişiminde bulunsak bir erkeğin isyanı sonucunda susmak 
zorunda  kalıyoruz.  Size  geçenlerde  başıma  gelen  ironik  bir  olayı  anlatayım.  Bu  sefer  hemen 
susturulmamak için konuya başka türlü anlatmaya karar vermiş, kızlı erkekli oturduğumuz bir akşam 
herkese sırasıyla üç soru sormuştum. Arkadaşlarıma barış ve eşitlik isteyip istemediklerini, eşitliği 
sosyal ve politik anlamda herkes için isteyip istemediklerini ve son olarak feminist olup olmadıklarını 
sordum. Tahmin edebileceğiniz üzere ilk iki sorunun cevabı evet iken nedense sadece üçüncü soruda 
bir tek kızlar feministim derken erkekler reddetti. Aslında üç sorunun da aynı olmasına rağmen 
erkekler  feminizmi  duyar  duymaz  sanki  ortada  bir  savaş  varmış  da  onlar  egemenliğini 
korumalıymışçasına  tepki  gösteriyor.  Bu  kadar  korkmalarının  sebebi  gerçekten  potansiyelimizin 
farkına  vardıktan  sonra  kendilerine  gerek  kalmayacağını  düşünmeleri  mi  yoksa  süregelen 
hâkimiyetlerinin sona ereceğinden korkmaları mı bilemiyorum, fakat globalleşen dünyamızda artık bir 
cinsiyetin  diğerine  olan  hükmü  artık  söz  konusu  olamaz.  Ngozinin  de  belirttiği  gibi  globalleşen 
dünyada artık yöneten kişi fiziksel olarak daha güçlü olan değil; daha yaratıcı, daha zeki ve yenilikçi 
olan. Bundandır ki artık istisnalar hariç fiziksel olarak genelde daha güçlü olan erkeğin doğaya karşı 
hâkimiyeti ve hükmü artık yok.  
   Chimamanda’nın konuşmasının etkileyici yanlarından biri de suçu sadece bir cinsiyetin üzerine 
atmayıp yüzyıllardır hâkimiyetlerini kurmuş olup kırılgan egolarını gün geçtikçe yükselten erkeklerin 
kadınların başarısından ve sosyal hayatta daha aktif olmalarından korkmalarının hepimizin suçu 
olduğunu çünkü kültürün bu durumda etkili olduğunu açıklaması. Maalesef erkeklere küçük yaşlardan 
itibaren bir taşfırın erkeği gibi sert, sözünü geçirebilen bir adam ve ailenin reisi olması öğretilirken; 
kadınlara boyun eğmek ve utanmak gibi kavramlar öğretiliyor. Bu yapılan her iki cinsiyete de haksızlık. 
Sistem ve öğrenilmiş kalıplar erkekleri canavarlaştırırken kızları köleleştiriyor. “Kadın, erkeğe itaat 
edip saçını süpürge etmeli çünkü örf ve adetlerimiz bunu gerektirir.” Düşüncesi bana göre kabul 
edilebilir bir düşünce değil. Maalesef ki hala kadına karşı uygulanan şiddeti törenin arkasına sığınarak 
meşrulaştırmaya çalışan canavarlar var ama unutmamalıyız ki mutlu feminist Ngazinin de belirttiği 
gibi “Kültür insanları oluşturmaz. İnsanlar kültürü oluşturur.”     Sadece Türkiye’de değil dünyanın her yerinde hali hazırda üniversite mezunu olup da kadınları bir 
obje olarak görüp kabul etmeseler bile her fırsatta kadınlara karşı aşağılayıcı bir tutum sergileyen yüz 
binlerce insan var. Biz mutlu feministlerin amacı sadece bu süregelmiş yanlış normları düzeltip daha 
eşit bir dünya yaratmak. Aslında savaşmaktan çok şiddeti bitirmek, erkekleri kötülemekten çok 
onların kadınları daha iyi anlamalarını sağlayıp cinsiyetler arasındaki iletişimi güçlendirmek ve insanın 
insana insanca davranmasını sağlamak. 
Mehmet Utku Dinçer 
AŞK REİS TANIMAZ 
  Aşk… Duygulardan en özgürü,  en kural  tanımazı.  Bir insanın  yüreğine aşk ateşi 
düştüyse bir kere o kişi bir daha ne yaparsa yapsın kurtulamaz o duygudan. Aşk insanı 
dünyanın en cesur insanına da dönüştürebilir en çaresiz insanına da. Yüzyıllardır aşk üzerine 
çok şey söylenmiş, birçok sanat eseri ortaya konulmuştur. Ancak ben aşkı en çok filmlerde 
izlemeyi severim ve filmler olmazsa aşk hep biraz eksik kalacakmış gibi gelir bana. Teknoloji 
çağında  yetişmeme  rağmen  eski  Türk  filmlerini  izleyerek  geçirdim  tüm  hayatımı.  Türk 
filmlerinin bana kattığı en güzel özellik de şudur ki gerçek aşkı gördüğümde kesinlikle onu 
tanıyabiliyorum. Geçtiğimiz günlerde sinemaya gittiğimde eski Türk filmleri tadında bir film 
izledim. Yılmaz Erdoğan’ın yönettiği ve başrolünü oynadığı Ekşi Elmalar adlı filmden söz 
ediyorum. Hakikî aşkı ve aşkın karşılaştığı zorlukları bir filmde izlemek benim için çok 
önemlidir. O yüzden duygularım tazeyken yazmak istiyorum bu yazıyı. 
  Birbirinden güzel dört kızı olan Reis’in onları kendi istediği adamlarla evlendirmek 
istemesi ve kızların  yaşadıkları  acılar üzerinden şekillenen filmde beni en çok etkileyen 
karakter  Reis’in  en  küçük  kızı  Muazzez  ve  onun  muhteşem  aşkı  oldu.  Muazzez’in  aşkı 
sınandı, yıllarca sınandı. İlk aşkını unutamayan Muazzez ancak orta yaşlarına geldiğinde 
aşkına  kavuşabildi.  Benim  için  bir  aşkın  ancak  sınandığında  gerçekliği  ya  da  sahteliği 
anlaşılabilir. Ancak bunca yıl elde edilmesi meçhul bir aşk için savaşmak, çok büyük bir 
yürek ister diye düşünüyorum. Bu sahneler bende de aşkım için savaş verme isteği doğuruyor. 
Gerçek aşkı bulduğumda onun peşini asla bırakmayacağıma ve sonuna kadar savaşacağıma 
dair bir inanç beliriyor içimde. Bunca yılı başka hiçbir şey için harcamak mantıklı gelmiyor 
elbet ancak aşk söz konusu olduğunda mantık susuyor ve tamamen duygular giriyor devreye. 
Aşkı bir duygu karmaşası olarak görüyorum ve mantıksızlıkların tümünü kabul edebiliyorum 
böylece. Çünkü tüm acılar aşka değer. 
  Cesaretten konu açılmışken ondan çok uzaklaşmak istemiyorum. Çünkü aşkla cesaret 
arasında  muhteşem  bir  bağ  olduğunu  düşünüyorum.  Cesur  olmayan  bir  kimseye  aşkı 
yakıştıramıyorum asla ve aşkı daha üstün bir duygu yapan da cesaretmiş gibi geliyor bana. Bu 
filmde de aşkı için cesur davranan erkekler görüyoruz. Reis ile baş etmek ne kadar zor olsa da 
ısrarcı olan erkek kazanıyor sevdiğini ve ilk engelde yılan erkek kaybediyor. Bu durumda 
biraz ders çıkarmadan edemiyorum. Aslında ben de daha önce böyle bir durumda kaldığımda 
çabucak vazgeçmemiş ve sevdiğim kıza böylece kavuşmayı başarmıştım. Tabii, ısrarcı olmayı 
yılışık olmakla karıştırmadığımız sürece aşk biraz ısrar gerektirir. En önemlisi de böylesine 
dozunda yapılan bir ısrar ,en azından bende öyle olmuştu, âşık olunan kişiye kendini değerli 
hissettirerek onu aşka inandırabilir. İki tarafın da aşka inandığı anda hiçbir güç durduramaz 
onları. 
  Aşk  benim  için  dünyanın  en  kutsal  duygusudur.  İnsanoğlunun  yaratılışından  beri 
dünyada vardır aşk ve insanı hayvandan ayıran en önemli özelliktir şüphesiz. Hayatta her 
alanda olduğu gibi aşkta da bazı engellerle karşılaşılır ama bu engeller insanı çok daha fazla 
kahredebilir. Bu yüzdendir ki âşık kişi dirayetli, cesur ve dozunda da olsa ısrarcı olmalıdır. Bu 
özellikler sağlandıktan sonra aşk kendi yolunu kendi bulacak ve iki kişinin de hayatına usulca süzülecektir. Aşk öyle özgürlükçüdür ki kimseyi, hiçbir engeli gözünde büyütmez. Ne padişah 
tanır ne kral. Aşk reis tanımaz, reis aşkı tanımalı.  
   
Tuğana Bıçakçı 
SONSUZ SEÇİMLER 
 Eğer gerçekten de paralel evrenler varsa ve bu birbirinden farklı dünyalar seçimlerimiz 
üzerine şekillenip farklı evrenleri doğuruyorsa kim bilir şu an kaç farklı yaşamımız vardır. 
Sadece tek bir günde bile bilinçli ya da bilinçsiz bir sürü karar verdiğimi düşündüğüm zaman 
sonsuz kelimesi bile olasılıkların yanında sıfır kadar değersiz kalıyor çünkü hayatımızdaki 
seçimler şuraya gitmeseydim ya da  bunu demeseydim farklı olurdu demekten daha derine 
iniyor. Sadece saniyelerle tüm hayatımızın şekillendiğini düşündüğüm zaman ise seçim 
yapmak gözümde korkutucu bir hale bürünüyor çünkü gün içinde çoğu seçimimizi farkında 
olmadan yapıyoruz. Bu zamana kadar hayatımızdaki seçimler ve onlar üzerine oluşan paralel 
evrenler ile ilgili sayılamayacak kadar dizi ve film çekilmiştir, kitaplar kurgulanmıştır. Eminim 
ki benim gibi bir sürü insan Donnie Darko, Kelebek Etkisi ve Bay Hiçkimse gibi filmleri 
izledikten veya Olasılıksız gibi kitapları okuduktan sonra seçimlerini sorgulamaya başlayıp 
bunları düşünmüştür fakat bana göre, konunun en ince ayrıntılarına kadar inen ve en geniş 
açıdan bakan film kesinlikle Bay Hiçkimse’ydi. Bu film, ana karakter olan Nemo’nun daha 
küçük bir çocukken annesiyle mi yoksa babasıyla mı kalmalı sorusuyla başlayıp sonsuza kadar 
gidiyor. Filmde 117 yaşında olan Nemo’nun kendisi bile ne yaşadığını, ne seçimler yaptığını 
hatırlamıyor ki bir izleyici olarak ben, ana karakterin sayısız alternatif yaşamlarını anlatan bu 
filmi izlerken kendime çok kez neler oluyor sorusunu sordum. 
 Birçok insanın hemfikir olduğu, hayat tesadüflerden ibarettir cümlesini düşündüğüm zaman 
ise aklıma bu tarz konuları işleyen filmler geliyor ve hayatımız tesadüfler değil de seçimler 
üzerine mi kurulu diye düşünmeden edemiyorum. Biz yaşadıklarımızın çoğunu şans veya 
tesadüf ile açıklarken aslında hepsinin kendi seçimlerimiz üzerine kurulu olması çok ilginç 
çünkü ben de çok kez tesadüfe bak diye yaşadığım olaylara, aniden karşılaştığım insanlara 
şaşırıyorum. Arkadaşlarıma ve aileme gün içinde herhangi bir yaşadığım olayı anlatırken 
tesadüfen karşılaştık, şansa bak, ayarlasak olmaz tarzı cümleler kurup hayret ediyorum. 
Aslında bu tarz olayları evden birkaç dakika geç çıkma ya da dolmuşu kaçırma gibi nedenlerle 
açıklamak, karşılaşmanın tesadüf olduğuna inanmak, evden geç çıkmasaydım 
karşılaşmayacaktım diye düşünmek o kadar saçma ki. Çünkü evden geç çıkmak ve dolmuşu 
kaçırmak da bir seçimdir çünkü bunların hepsi son anda makyajı beğenmeyip düzeltmek, 
aynaya tekrar bakmak veya kıyafet değiştirmeye karar vermek gibi seçimlerimizin basit birer 
sonucudur. Bu gibi seçimler yaparken düşünmeden yaptığımız için acaba bu yaptığımın 
sonucu karşısında hayatım ne kadar değişecek demeyiz fakat derin düşünüldüğünde çok şey 
değişecektir. Karşılaştığımız kişi için de bir sürü seçim olduğunu düşünürsek ve aynı Bay 
Hiçkimse filminde olduğu gibi bu olasılıkların hepsinin birer evren yarattığına inanırsak evden 
bir dakika erken ve geç çıkmanın sayısız dünya yarattığı fikri beynimi patlatacakmış gibi 
oluyor çünkü bu olasılıkların bir sınırı yok. Hayatımda en çok kurduğum cümlelerden biri olan 
o gün dershanede birkaç dakika daha oyalanmayıp hemen çıksaydım, onunla hiç 
karşılaşamayabilirdim cümlesini düşündüğüm zaman bilinçsizce ve aniden verdiğim kararların sonuçlarının ne kadar büyük olduğunu yıllar sonra fark edebiliyorum ve bu da beni 
en çok hayrete düşürenlerden biri. 
  Seçimlerimizin ve doğurduğu sonuçların bir sonu olmadığı gibi Bay Hiçkimse filminin de bir 
sonu yok ve Nemo bir yana, izleyiciler bile annesini mi yoksa babasını mı seçti, hangi evren 
gerçek yaşanmışlıklardı bilemeden film bitiyor. Kim bilir belki paralel evrenlerin var olup 
olmadığı bir gün kesinleşir fakat o zaman bile, verdiğimiz kararların sonuçları bizim için kesin 
olamaz. 
   
BULAŞICI HİSLER, HASTALIKLI ŞİİRLER 
 
Yorgunuz ve gittikçe yok olan hislerimizin peşinden gidemeyecek kadar da üşengeciz. Küçük 
şeylerle mutlu olmayı öğrendiğimde 6 yaşındaydım. Yoldan geçen arabaları sayıp çift sayı 
çıktığında, şanslı olduğumu düşünürdüm. Artık bu düşüncelerden eser yok. Yerine beynimde 
yanıp sönen cümleler var:’’ Hiçbir işe yaramıyorsun.’’ gibi. Eksik bir şekilde büyüyünce, 
eksikliklerini tamamlamak çok zor oluyor. Kendimi neye benzeteceğimi, nasıl 
tamamlayacağımı bilmediğim anda bir kitapla tanıştım. Beni tanımlayacak bir sıfat 
bulamazken Ali Lidar meğerse beni anlatmış Yolun Başı kitabında. ‘’Annemin eskise de atmaya 
kıyamayıp tavan arasına kaldırdığı eşyalar gibiyim.’’(Ali Lidar, Yolun Başı, Eksik). Kimse o kadar 
değersiz olamaz diye düşünmeyin. Kullanıp atılmaya o kadar musaitiz ki insanlar olarak. Ölen 
birinin vesikalığı gibi, yas zamanı baş köşede sonrasında ise daha fazla üzülmemek için 
kaldırılmış bir çerçeve. O çerçeve oysa hiçbir zaman o masaya ya da o duvara ait olmamıştır 
belki de. Nereye aitiz ki gerçekten? Yaşadığımız şehir miyiz yoksa sadece bir parçası mıyız? 
Dahada kötüsü, bir parçası olamayacak kadar bir hiç miyiz? Bir yere ait olamamanın ne demek 
olduğunu öğrettiğinde hayat sana, kendini koyacak yer arıyorsun. Sonra bulamayınca sadece 
geçiyorsun. Geçiştiriyorsun. Geçiştiriliyorsun! Yazarımız Lidar bu duruma o kadar güzel açıklık 
getirmiş ki şu şekilde: ‘’ Nereye bakarsam bakayım bulamıyorum kendimi, olduğum yerde 
değilmişim gibi geliyor. Olmadığım her yerde de hep varmışım gibi...’’.  Bedenimin bulunduğu 
yer aslında her zaman olduğum yer değildi benim. Eski bir evdeyim bazen, işi bitmiş aynı 
zamanda terk edilmiş ama sallanan bir koltukta sallanıyorum. Bazen ise kuru bir 
kalabalıktayım, sesler yükseliyor insanlar yürürken çarpıyor, geçiyor ve gidiyor. Farkındayım bu 
durumun, ait olamamanın, yalnızlığın. Unutulmuşluğun hissettirdiği duyguların farkındayım. 
Kendi elinle yapıp, aynı şeyleri bozanın ellerim olduğunun farkındayım. Bir şey iyiye gittiğinde 
kendime yakıştıramamak... Nasıl bir duygu bilir misiniz? Yanlış görülmüş bir rüya, yanlış 
anlaşılmış bir cümle nelere neden olur bilir misiniz? Lidar’ ın ‘’İsteseydin Olurdum’’ adlı 
şiirinde altını çizip kendimi çizdiğim çizgilere gömdüğüm bir dizesi şudur: ‘’ Aslında ben iyi 
şeyler düşünmekle ve düşündüğü her şeyin içine etmekle meşhur Kommageneli bir mezcup.’’ 
Benim hislerim, farklı kelimeler, farklı insanlar. Bazı hisler vardır, dersiniz ki içinizden bunu 
sadece gerçekten ben mi hissediyorum çünkü taşıyamıyorum. Taşıyan birini bulup yardım 
istemek istersiniz. Lidar dizelerinde bana yalnız olmadığımı hissettirdi. Hislerin cinsiyetleri, 
bedenleri, ruhları olmadığını gösterdi. Aynı duyguları taşımak için aynı şeyleri yaşamaya gerek 
yokmuş. Farklı acılar, aynı duyguları doğurabilirmiş. Geç öğrendim. Denedim, yanıldım, 
düştüm; kalkamadım, mahcup oldum. 
 
     Farklı takıntılara sahip oldum düştükçe. Aşk gibi. Hastalık bu. Nerede? Ne yapıyor? Neden 
ona öyle baktı? Âşık olduğum zamanlarda bana bu obsesyonu katanları hiçbir zaman 
suçlamadım. Dönüp ‘’Bak bana ne yaptın?’’ demedim. Lidar da benim gibi hastalıklı 
seviyormuş sevdiğini, dizelerinden öğrendim ben. ‘’ Hadi sen uyu sevgilim, uyumadığın 
zamanlar başkalarını düşündüğün gibi tuhaf düşüncelerim var...’’(Hastalıklı Şiir, Yolun Başı, Ali 
Lidar). Hiçbir zaman sevdiğime yetecek gibi hissetmedim zaten, o yüzden başkalarını hak 
ettiğini düşünüp dururdum. Kafamda ona yakışacak kişileri dizer ve bir bir beni değil onları 
sevdiğine inanırdım. Aslında biraz da aşktan çok verdiği acıya da bağlıydım ben. Demiş ya yazar ‘’hastalıklı’’, tam anlamıyla hastalıklı bir haldeyim. Kendimi Ali Lidar’ ın şiir kitaplarına 
verip biraz da olsun yalnız olmadığıma inandırmak istiyorum. Âşığız, hastayız, hastalıklıyız! 
 
Nur ÖZKAYA 
 
İdil Gülen  
TURKISH 102-29 
 
Çığlık 
Şu aralar iç dünyamı en güzel özetleyen bir sanat eseri seçecek olsam kesinlikle 
Edvard Munch’un Çığlık adlı tablosunu seçerim. Günbatımında bir köprü üzerinde duran 
ve çığlık atan, suratını adeta bir korku sarmış bir figür görüyoruz. Her insan bir sanat 
eserine baktığında farklı şeyler hisseder ve eseri farklı öğeler ile özdeşleştirir. Bana göre 
ise bu tablodaki çığlık atan adam benim iç dünyamı temsil ediyor.  
  Sorumluluklar, üzüntüler ve hayal kırıklıkları ile dolu hayat karşısında sesiz bir 
çığlık atıyorum. Hayatın yoğunluğu ve karmaşası içinde bir dakika bile nefes almaya vakit 
olmadığı için iç dünyam bir köşede adeta sessizce acı çekiyor. Yirmi birinci yüzyılın yoğun 
temposu  yüzünden  hepimiz  robotlar  gibi  olduk.  Sürekli  çalışmaya  ve  materyalizme 
yönelmiş durumdayız. Hiçbirimizin duygularını ve düşüncelerini sindirmeye vakti yok. Bu 
yüzden de iç dünyamız bunun cezasını çekiyor. Hani bazen kötü bir rüya görürken 
bağırmak istersiniz ama sesiniz çıkmaz ya işte iç dünyamız sürekli olarak bu işkenceyi 
yaşıyor. 
  İç dünyamız bu kadar karanlık iken tabii ki çevremize de bakış açımız değişiyor. 
Tablodaki arka planda gökyüzünün kan kırmızı olduğunu görüyoruz, fırça darbelerini 
incelediğimizde ise karışık, yuvarlak ve kaos duygusunu aşılıyor. İç dünyası karanlıklar ile 
dolu bir insan çevresini de negatif bir ışık altında görmeye mahkûmdur. Bu insanlar 
dünyayı pembe gözlükler yerine siyah filtreli camlar ile görürler.   
  Çığlık atan adamdan uzaklaşan iki figür görüyoruz. Bu iki figürün çığlık atan kişiden 
kaçması yalnızlığı sembolize ediyor. Rekabet ile dolu dünyada maalesef her koyun kendi 
bacağından  asılmaya  mahkûm.  Arkadaşımız  dediğimiz  insanlar  bile  bize  çok  çabuk 
arakalarını dönüp çığlıklarımıza karşı sağır davranabiliyorlar.  
  Bu resimde tek tesellim bu konu olabilir herhalde. Çevremde benim çığlıklarımı 
duyan ve duyduklarında da yardımıma koşan birçok arkadaşım var. Hayatın karanlığında 
kaldığımda gelip beni ışığa yönlendirecek arkadaşlara sahip olduğum için cidden çok 
şanslıyım. Bu yüzden çevrenizi hayatınıza pozitif ışık saçacak insanlar ile doldurun. 
  Belki  de  bu  resim  bizi  uyarıyordur,  ne  dersiniz?  Bir  an  önce  hayatımızı 
değiştirmezsek  sonsuza  kadar  çığlık  atmaya  mahkûm  kalacağımızı  söylüyordur. 
Hayatımızı değiştirmekten kasıt nedir peki? Benim için bu kendime vakit ayırmaktır. 
Hayatın yoğun temposunda kendimi kaybetmek yerine dinlenmek ve beni mutlu eden 
şeyler yapmaya zaman bulmak psikolojik sağlığımı ayakta tutmak için son derece önemli. 
Kendine zaman ayırmayan insan hayattan hiçbir zevk almadan yaşar. Böyle bir kişi de 
zaten kendisi için yaşamayan insandır ve sonsuza kadar çığlık atmaya mahkûmdur. 
  Çığlık atan figüre biraz daha yakından bakarsak eğer suratının çok belirsiz bir 
şekilde  çizildiğini  görüyoruz.  İçinde  o  kadar  acı  barındırdığı  için  artık  hayata  karşı 
pasifleşmiş bir durumda. Eğer bir an önce hayatımıza çeki düzen vermezsek bir süre 
sonra yaşadığımız acılar yüzünden uyuşacağız ve hayatın güzelliklerine bile pasif bir 
şekilde yaklaşacağız. Hayattan hiçbir zevk almadan duygusuz bir biçimde yaşayacağız.  İdil Gülen  
TURKISH 102-29 
 
  Bu resim neredeyse yüzyıl önce yapılmış olsa da çığlığın sesi günümüzde bile 
duyuluyor. İşte bir sanat eserinin güzelliği de bu değil mi? Yüzyıl öncesi gerek teknoloji 
gerek hayat tarzı olarak ne kadar da farklı olmuş olsa da günümüzde bu tabloyu hala 
kendi hayatımızla özdeştirebiliyoruz. Bir sanat eseri zamansız olmalı, seneler sonra bile 
bakıldığında her dil, din ve ırktan insana hitap ederek evrenselliğe ulaşmalı.  
   
 
İdil Gülen  
Öğrenci ID Numarası: 21401721  
Bölüm: İşletme  
TURKISH 102-29 
 
 
 
Feyza	Nazlıcan	Doğan	
Aynalarla	Yaşamak	
	
Aynaya	baktığında	ne	düşünürsün?	Görüntü	müdür	seni	tek	ilgilendiren,	ya	da	görüntünün	
altında	insanların	senin	hakkında	ne	düşündüğünü	de	aklına	getirir	misin?	Ben	aynaya	her	
baktığımda	beni	hiç	tanımayan	biri	görse	onun	üzerinde	nasıl	bir	izlenim	bırakırım	diye	
düşünürüm.	Her	zaman	bir	ayna	olsa	da	kontrol	edebilsem	kendimi	çünkü	ne	kadar	yanlış	olsa	
da	gördüklerimize	odaklanırız,	ona	göre	yorum	yaparız.	Güzel	bir	ifadeden	ziyade	güzel	bir	
ayakkabıdır	dikkatimizi	çeken.	Modayı	popüler	kültür	öğesi	hâline	getiren	de	bu	bakış	açısı,	
algıda	 seçiciliğin	 görüntüdeki	 ayrıntılara	 kayması	 sanırım.	 Kitaplar	 yavaş	 yavaş	 hüzünle	
uzaklaşırken	bizler	de	kaybettiklerimizin	farkına	varmadan	devam	ediyoruz	hayatın	aynalı	
yollarına.		
	
Ne	 kadar	 kontrol	 edersem	 edeyim	 kendimi,	 içimdekileri	 yansıtacağım	 diye	 korkuyorum.	
Anlamasın	istiyorum	kimse	ne	düşündüğümü,	ne	hissettiğimi.	Yine	kimse	hiç	kimse	görmesin,	
kütüphanenin	 en	 kuytu	 köşesinde	 nasıl	 görünüyorum	 diye	 düşünmeden	 kendi	 sesimi	
dinlerken	 yalnız	 kalmaktan	 zevk	 aldığımı.	 İlerideki	 hayatımı	 hayal	 ederken	 mimiklerimle	
duygularımı	yansıttığımı	da	görmesinler.	İçimde	yaşayım	mutlulukları,	doğru	zamanı	beklerim	
ben.	Yanlış	seçimlerle	pişman	olmak	için	çok	gencim	daha.	‘’Sabır	ve	zamandan	kuvvetli	bir	şey	
yok:	Her	şeyi	bunlar	yapar’’	demiş	Tolstoy.	Ben	de	inanıyorum	buna,	bekliyorum	sabırla.	Var	
içimde	aşka	susamışlık	lakin	en	saf	suyu	bulmak	istiyorum,	en	bağlananı,	en	sadığı.	Ben	taksam	
da	aynalara,	bana	aynaları	unutturacak	biri	lazım.	Öğretmesi	lazım	iç	güzelliğin	asıl	önemli	şey	
olduğunu.	Modayı	başkaları	için	takip	etsek	de	birbirimizde	tek	aradığımız	gözlerin	samimiyeti	
olmalı.	Çok	mu	istiyorum	bilemem	ama	değer	beklemeye	çünkü	‘’Hayat	bir	paragraf	değildir	
ve	ölüm	de	bir	parantez’’	(Paula	Hawkins,	Trendeki	Kız,	s.22)	Yaşamın	sonu	belli	olmadığı	gibi	
gidişatını	da	kestiremeyiz,	çoğu	zaman	sürprizlerle	doludur.		
	
Başkalarının	düşüncelerinden	uzaklaştıran	her	şey	değerli	benim	için.	Var	tâbi	ki	sevdiğim	
insanlar	ailem,	arkadaşlarım,	kardeşlerim…	Ama	onlardan	da	uzaklaşmalıyım	bazen	hatta	
aynalardan	da…	Sadece	ben	ve	hayallerim	kalmalıyız.	Bana	yapılmasını	sevmediğim	şeyi	de	
yaparım	belki	yani	insanları	izleyip	hayatlarını	ve	mutluluk	derecelerini	tahmin	ederim.	Varsa	
da	yaşadıkları	olumsuzluklar,	çoğu	iyi	gizler	gerçek	hayatını.	Mutlu	görürüm	onları.	Lakin	
bakmasın	kimse	bana,	aynam	yok	yanımda.	Bilmiyorum	nasıl	göründüğümü,	var	mı	yüzümde	
izleri	yaşadıklarımın,	düşündüklerimin,	hayal	ettiklerimin.	Yalnızlığı	sevsem	de	çok	mu	yalnız	
görünüyorum	yoksa	diye	endişelenirim.	Rachel	Hawkins’in	de	dediği	gibi	‘’Beni	kimsenin	
göremeyeceği	 bir	 yerde	 olmak	 istiyordum.’’	 (Paula	 Hawkins,	 Trendeki	 Kız)	 Sanki	 tüm	
yanlışlardan,	 pişmanlıklardan	 kaçıyordum	 böylece.	 Olası	 hataları	 uzaklaştırdığım	 gibi	
geçmişime	de	perde	çekiyorum	kendimle	baş	başayken.	Bir	kişi	istiyorum	sadece	her	an	
yanımda	olma	izni	olan.	Diğerlerinin	sınırları	olmalı	fazla	yaklaşamamalılar	çünkü	kalbimi	kolay	
açamıyorum	herkese,	açtığımı	da	çıkarmam	geri,	biliyorum.	Verdiğim	değeri	almak	isterim,	şu	
ana	kadar	yaşayamasam	da.		
	
Şu	an	kulaklara	karamsar	gelse	de	ruh	hâlim,	benim	için	de	umut	dolu	gelecek	var.	Bazı	
noktaları	benim	elimde	olan	ama	kaderin	de	işin	içinde	olduğu	bir	gelecek.	Ben	bu	geleceği	
düşlerken	babamı	arayıp	kendim	gelebilirim	diyorum	ve	uzatıyorum	yolu	çünkü	daha	bitmedi	
hikâyem.	Elimde	bir	kahve	dolaşıyorum.	Bir	ev	seçiyorum	kendime,	modern	ama	içten.	İçi	hem	
geleneksel	hem	aykırı.	Bir	gün	mantı	yerken,	öbür	gün	Raviolli	yiyebiliyoruz.	Kafka	ile	Mevlana	
da	yan	yana	bizim	kitaplıkta.	Rachel	Hawkins’in	hayalleri	tren	yolculuğu	boyunca	sürüyor,	geçmişini	geleceğiyle	harmanlayıp	kendi	hikâyesini	oluşturuyor	o	da.	Hayâlindeki	ev	görüş	
mesafesinden	çıkana	kadar	sürüyor	hikâyesi.	Benimki	ise	annemin	‘’Nerede	kaldın?’’	mesajıyla	
sonlanıyor.	Doğru	ya	saate	bakmayı	unutmuşum,	kahve	de	soğumuş.	Güzelinden	almıştım	
oysa	ki	hayallerime	eşlik	etsin	diye.	Neyse	yeniden	merhaba	o	zaman	aynalar,	ne	yalan	
söyleyeyim	özledim	diyemeyeceğim…	
 
 
Kaynakça	
Hawkins,	Paula,	çev.	Aslıhan	Kuzucan,2015,İthaki	Yayınları	
        Ütopyadan Geleceğe: Mülksüzler 
 
  İçinde iki ayrı dünya barındıran bir ütopya, Mülksüzler. Değer yargılarını ve toplumsal 
şartlanmaları yeniden düşünmeye iten bir kurgu. Anarres ile gönüllerde büyüyen sınırsız, 
sınıfsız bir toplum ve kapitalist anlayışın hüküm sürdüğü Urras ile günümüz dünyasından da 
esintiler taşıyor. Heyecan veren yönü ise hikâyenin düğümlendiği noktaları, ana karakteri 
Shevek’in duygularını okuyucuyla doğrudan paylaşarak aktarabilmesiyle ortaya çıkıyor.  
 
Geleceğe, bundan yüzyıllar sonrasına dair hayal kurmak her daim haz aldığım bir 
aktivite oldu. Baskının, şiddetin ve zorbalığın olmadığı bir dünyada, özgür istenciyle bir arada 
yaşayan insanların oluşturduğu bir toplumda hayat nasıl olurdu, sorusuna özgün bir yanıt 
vermeye çalışsam, kafamda bir ütopya kursam herhalde Anarres gibi bir şey olurdu. Ama 
süregelen yaşam tarzıyla karşılaştırıldığında, çocukların gördüğü muamelenin ya da toplumsal 
cinsiyetin uygulamaya yansımasının hayal gücümün sınırlarını zorladığını itiraf etmeliyim. 
Sanırım insanın, içine doğduğu toplumun hayatı ele alışından tamamen farklı bir bakış açısı 
geliştirmesinin zorluğu buna sebep olarak görülebilir. Bu yönüyle Mülksüzler –tüm ütopyalar 
gibi- düşünsel hareketliliği ayyuka çıkaran bir eser niteliği taşıyor. Kişisel deneyimimden yola 
çıkarak, beyin jimnastiği tadındaki bu tür okumaların insana katkısı yadsınamaz, diyebilirim. 
Kitabı ilk kez okuduğumda on sekiz yaş heyecanı taşıyordum. Gözümü kırpmadan, arka 
arkaya birkaç bölüm bitirdiğimi hatırlıyorum. Sürükleyici sözcüğü hafif kalıyor, zira Urras 
denen günümüz benzeri adaletsizlik ve çelişkilerle dolu yerde olup bitenler ve kitabın temel 
çıkış noktası olan mülksüzlük kavramının sınırlarının, insan vicdanı ve kolektif bilinç gibi 
değerler üzerinden anlamlandırıldığı, verimsiz, kurak ve fakat anarşist gezegen Anarres’in 
tahakküm ve iktidar olgularını alt üst etmesi, kitabı dayanılmaz derecede ilgi çekici kılıyor. 
Kapitalizmin bolluk-bereket yanılsaması ve ahlaki normların toplumsal karşılıklarının da 
değerlendirildiği ve bir yönüyle insanlığın düzenle ilişkisini mevcut ve gelecek 
perspektiflerinden ele alındığı söylenebilir.  
 
Devlet ya da buna benzer bir otoriter örgütlenme olmaksızın işlerin yürütülmesi, 
ihtiyaçların giderilmesi, sahip olmak yerine paylaşmanın kabul görmesi vb. olgular, insanlığın 
ortak mirasını devralan ve üzücü biçimde çöpe atan günümüz toplumuna bir eleştiri olarak ele 
alınabilir. Fakat Le Guin, aynı zamanda olası bir anarşist toplum düzeninin işleyişinin 
muhtemel sorunlarını, bu toplumun bilim ve teknolojiyle ilişkisini ve en önemlisi de taban 
tabana zıt, modern kapitalist topluma benzeyen bir başka toplumla olan bağını irdeliyor. 
Mevcut yaşam biçiminden memnun olmayan ve başka bir dünya mümkün diyenler için 
böylesine ustalıkla yazılmış bir ütopya hem umut verici hem de zihin açıcı. Fikrimce, insanlar 
bu kadar kalabalık biçimde bir arada yaşadığı sürece Dünya, daha adil bir yer olmayacak. 
Zenginlik içinde yüzen ve yokluktan kırılan iki uç topluluğun bulunduğu ve kâr hırsıyla, 
kaynaklar için savaşılan, bir yandan da doğal dengesi hızla bozulan gezegenimizin yakın 
gelecekte ütopik bir yer olmayacağı açıkça görülüyor. Yine de insanlar hayalci de olsa eşit, 
adil ve özgür bir dünya için düşünmekten, yazmaktan, eylemekten vazgeçmiyor.  
 
Bilim insanlarının söylediğine göre buzulların erimesiyle önümüzdeki yüz yıl içinde 
okyanusların seviyesi bir metre kadar yükselecek. İklim değişikliğinin yıkıcı etkileri de göz 
önüne alınırsa yüz milyonlarca insanın yurtsuz kalacağı aşikâr. Bana kalırsa insanlığın 
kurtuluşu için durup düşünecek vakti dahi yok. Lakin bu kadar vahim durumda olduğumuzun 
farkında da değiliz. Ama belki de, teknolojik ilerleme günümüzden çok uzak olmayan bir 
gelecekte, canlılar için çok farklı varoluş biçimleri ortaya çıkaracak ve belki de, bir maden, 
her şeyi baştan sona değiştirecek. Kim bilir, her şeyi zaman gösterecek… 
Belirsiz Rotalar 
Osman Kağan Yayla 
 
Alex Sipiagin, Criss Cross şirketinden çıkardığı dokuzuncu albümünde yine harika bir kadro 
topluyor ve belki de şimdiye kadarki en iyi albümünü bizlere sunuyor. Kadroda daha önce 
beraber çalıştığı hatta müzik eğitimini beraber aldığı isimler var. Saksofoncular David Binney 
ve Chris Potter, hem Sipiagin ile çok iyi anlaşıyorlar hem de kendi aralarında inanılmaz bir 
harmoni kurmayı başarıyorlar. Davulda gördüğümüz Eric Harland ise ritimleriyle birden çok 
duyguyu birden yaşatabiliyor. Özellikle “Fast Forward”da oluşturduğu gerilim şarkıya büyük 
yoğunluk katıyor. Sipiagin’in Moskova’dan sınıf arkadaşı Boris Kozlov’un bas ritimlerinin 
albümün bu kadar yoğun ve tahmin edilemez olmasından çok büyük bir payı var. 
 
Açılış parçası olan “Next Stop – Tsukiji” tempo değişimleri, abartısız ve yerinde sololarıyla 
albümün gidişatı konusunda bize bir resim çizmeyi başarıyor. ”Destinations Unknown” , New 
York’lu bu ekipten beklenen gibi modern ve cazın sınırlarını zorlamaya çalışan bir 
albüm. ”Next Stop – Tsukiji”de yönü davullarıyla Harland çiziyor ve altılının geri kalanı bu 
yola ayak uydurma konusunda hiç de geri kalmıyor. Üflemeli çalgılar kısmında ileri geri 
sololar asla bitmiyor. Basta Kozlov’sa nefes almayan bir döngü halinde ritimlerini şarkı 
boyunca sürdürüyor. Sonlara doğru ise Craig Taborn muhteşem piyano solosuyla yeteneğini 
sergiliyor. ”Calming”de favori parçalarımdan biri Boris Kozlov’un derin ritimlerini şarkının 
ismine yakışır bir şekilde sakin ve zarif sololar takip ediyor. 
 
 
 
  
"Meu Canario Vizinho Azul" stresli bir günden sonra dinlenebilecek bir parça. Üflemeli 
çalgılardan çok bence bu şarkıda piyano, davul ve bas öne çıkıyor. Şarkıdaki Latin Amerika 
esintisi hissedilebiliyor. Hatta gözlerinizi kapadığınızda kendinizi bir Brezilya sahilinde, en 
sevdiğiniz içkiyi yudumlarken bulabilirsiniz. Bir Latin klasiğini Sipiagin modern yollarıyla 
çok güzel yorumlamayı başarıyor. 
 
Albümün bence en başarılı parçası “Fast Forward”. Harland ve piyanodaki Taborn giriş 
sekansında neredeyse paranoya olarak nitelendirilebilecek bir bilinmezliğe doğru yolculuk 
hissi yaşatıyor bize. Bilinmeze olan bu karanlık yolda ilerlerken gökyüzünü havai fişekler gibi 
aydınlatan sololarla karşılaşıyoruz. Oluşan bu ışıklar gökyüzünde yer kapmak için bir savaş 
veriyor ve aynı şekilde enstrümanlar, sesler de çarpışıyor. Sesler birbirlerine üstün gelmeye 
çalışıyorlar ve galibi belirleme görevi bize düşüyor. Sipiagin ve ekibinin bu kadar başarılı 
olmasının sebebi ise bir galip belirleyemiyor olmamız. Parça sonlara doğru aynı bilinmezliği 
korumayı ve gerilimi, yoğunluğu hiç düşürmemeyi başarıyor. Bu şarkı albümün ismine uygun 
olarak gerçekten belirsiz bir rota hissi yaratıyor. 
 
Bu albüm birden çok kültür ve gelenekten besleniyor ki bu da kalitesini perçinliyor. Ve 
albümdeki bu çokkültürlülüğü aslında bütün caz tarihinde görmemiz mümkün 20. yüzyılın 
başlarında New Orleans’da ortaya çıkıyor caz. New Orleans’ta ortaya çıkmasında buranın bir 
liman kenti ve müzisyenlere uygun bir ortam hazırlayan canlı bir gece hayatına sahip olması 
çok önemli etkenler. Belirsiz rotalarda tesadüfen karşılaşmış insanlar var bu şehirde. Köle 
olarak getirilen Afro-Amerikalılar caza kendi ritimlerini, ”blues” müziği ve geleneklerini 
ekliyor; Avrupalılarsa klasik müzik kültürünü ve enstrümanlarını katıyor. Bütün bu özellikleri 
birleştiren element ise bana kalırsa duygular. Duygu olmasaydı, müzisyenler hissederek çalmasaydı bu kadar birleştirici bir müzik türü olamazdı herhalde caz. Sonuçta ortaya bütün 
dünyadan insanları birleştirebilen ve onların bir şeyler hissedebilmelerini sağlayan bir tarz 
çıkıyor. 
 
Yazımı bir şekilde sonlandırmam gerekirse bu albüm cazın köklü özelliklerini ve 
çokkültürlülüğünü korurken aynı zamanda modern zamana ayak uydurmayı hatta bir kaç adım 
ileri gitmeyi başarıyor. Daha önce hiç caz dinlememiş kişiler için zorlayıcı veya sıkıcı 
gelebilir bu albüm ama ben herkesin en azından bu albüme bir şans vermesini öneriyorum ve 
pişman olmayacağınızı düşünüyorum. 
 
Burak	BOZDOGAN	
SİZDEN	YUKARIDA	ÖYKÜ	YAZIYORUM	
Ben	öykü	yazamam.	Anlatacak	hiçbir	şeyim	olmadığından	değil!	Bu	sayfalar	aslında	hep	benden	
sorulur.	Tek	sorunum	başkalarını	hikâyelerime	katamamam.	İlgi	çekmiyor	hep	kendimi	yazınca	da.	Yoksa	
ben	öykünün	en	güzelini	yazarım	ama	ben	öykü	yazamam.	Sizin	okuduklarınıza	benzemez	benimkiler.	
Sizin	yazdıklarınızın	yanından	geçer	sürekli	dil	göstere	göstere...	Yukarıdan	bakar	hem	size	hem	
yazdıklarınıza	benim	öykülerim.	Ben	sadece	kendi	cesedimin	otobiyografisini	yazabilirim	mesela.	Başka	
kahramanlar	bulamazsınız	kesinlikle.	Krjijanovski	on	bir	hikâye	yazdıysa	ben	on	iki	tane	yazardım.	Onun	
kitabı	üç	yüz	sayfaya	yakın	olduysa	ben	beş	yüz	sayfa	yazardım.	Sadece	kendimi	yazardım	ama	her	
zamanki	gibi.	Bir	Cesedin	Otobiyografisi	değil,	‘cesedimin	otobiyografisi’	olurdu	kitabımın	ismi.	Sizin	
anlamanızı	beklemiyorum	ruhsuz	yazıları	hayranlıkla	okurkenki	tavrınızla.	Size	fazla	gelecektir	ne	
yazarsam	yazayım.	Yüz	altmış	sene	öncenin	adamıymışım	ben.	Derinliği	kendi	gözleriyle	görmüş	insanlar	
okumalıymış	beni.	Diplerdeki	çamurlarla	yıllarca	ahbaplık	etmiş	olanlar,	kendilerini	olduklarından	fazla	
görmeyenler	bakmalılarmış	benim	baktığım	manzaralara	benim	gözümden.	Yanlış	zamanda	doğmuşum.	
Tek	sevinebildiğim	şey	doğru	kitabı	okumuş	olmam.	Doğru	kitabı	okudum	ve	size	de	sadece	doğruları	
yazıyorum.	Okuyun	ki	yukarıdan	bakamasın	benim	gibiler	size	de	yazdıklarınıza	da.	Derin	olmak	için	
derinlerde,	diplerde	vakit	geçirmek	zorundasınız.	Unutmayın!	Ucuz	ve	güzel	bir	yemek	istiyorsanız	şehrin	
uzak	köşelerindeki	kenar	mahallelere	gitmek	zorundasınız.	Yazmanın	ucuzu	yoktur	tabii.	Benzetme	
yaptıysam	da	direkt	almayın!	Düşünseniz	biraz,	olacak.	Ben	de	bırakacağım	sizi	aşağılamayı.	Bir	deneyin...	
Benlik	kavramı	kesinleşmediği	sürece	kutsal	kalabiliyor.	Bunu	ilk	elden	tecrübe	ettim	kısa	
hayatım	boyunca.	‘Sevdim’	dememek	gerektiğini	öğrendim.	Sevilmeye	değer	olduğunu	söylemek	daha	
değerli	olmalıydı	hep	sevilenler	için.	Kendi	değerlerini	başkalarıyla	değil,	kendileriyle	belirlemeliydi	tüm	
değerli	insanlar.	Ben	sevmedim,	sen	sevildin.	Çünkü	sevilmeye	değerdin.	Bu	konu	üzerinden	yaşıyorum	
ne	yaşıyorsam.	Ben	yapmıyorum,	gerekenler	oluyor.	Bu	yüzden	kutsal	tüm	yazdıklarım.	Bu	yüzden	
ağzınız	açık	okuyorsunuz	başarısızlığı	kılpayı	kaçırmış	Rus	bir	amcayı...		
Dönüp	kendinizi	kontrol	etmediğiniz	her	gün	için	bir	çentik	attı	bilip	görmediğiniz	eller.	Kendinizi	
yeterli	gördüğünüz	için	güldüler	size.	Şu	halinizle	nasıl	yeterli	olabilirdiniz	ki?	Kendinizi	yeterli	gördünüz	
her	yaşadığınız	gün.	Şimdi	bile	pişman	olamıyorsunuz.	Nasıl	olur?	Oldu	işte.	Başarısızlığı	siz	de	kaçırdınız.	
Başarısız	bile	olamayacak	kadar	kötüsünüz.	Bunu	kabullenin,	öyle	okuyun	beni	de	Krjijanovski’yi	de.	
Günler	geçiyor	ve	benim	yazdıklarım	sizinkilerden	her	gün	daha	iyi	oluyor.	Yeterli	değilsiniz.	Kendime	
nasıl	baktığımı	görüp	acıdınız	mı?	Siz	kimsiniz	de	acıyorsunuz?	Bu	sayfalar	hep	benim!	O	okuduğum,	
genellemelerle	dolu	hikâyeler	benimkilerin	yanında	cüce	garsonlar	olarak	kalır.	Ne	dedim	ben?	Benlik	
kavramı	kesinleşmediği,	nesnelleşmediği	sürece	kutsal	kalabiliyor.	Ben	kendimi	dışarıdan	göremediğim	
için	böyle	bakmak	zorundayım.	İsteyerek	yapmıyorum	aslında.	Bu	kadar	iyi	olmayabilirim	bile.	Tek	
boyuttan	bakmak	hep	daha	kolay	olmuyor	mu	zaten?	Bu	yüzden	okumuyor	muyum	hiç	tanımadığım	
insanların	nüanslarla	dolu	hikâyelerini?	Ben	öyle	yazamıyorum.	Ben	tek	boyutlu,	sadece	insanlara	
dışarıdan	bakarak	yazdığım,	diğer	yazılara	aşağılayan	gözlerle	bakan	yazılar	yazabiliyorum.	Ben	olsam	
ben	de	okumazdım	belki	de	başkalarının	böyle	yazılarını.	Yine	de	vazgeçmek	imkansız.	En	iyi	benim	
dedim	ya!	Benlik	kavramını	zorla	kesinleştirdim	işte...	
Farkı	yansıtmak	önemli	olmalı	yazarken.	Kendimi	öve	öve	bitiremediğime	bakmayın,	tek	boyutlu	
düşünüp	topu	panyaya	fırlatarak	başarılı	olan	basketbolcular	gibi	benimki.	Yedek	planım	yok.	Başka	tek	bir	seçeneğim	olsa,	bu	halimden	vazgeçerdim.	Mükemmel	olmak	da	bir	yere	kadar.	Bakın	yazara,	
nüanslarıyla	benden	daha	mutlu...		
	 	
DÜŞÜNMEK 
  Bazen öyle oluyor ki düşünüyorum ama yazacak bir şey bulamıyorum. Kopuk kopuk cümleler 
geliyor aklıma, birleştiremiyorum. İşin doğrusu aslında düşünemiyorum, çünkü kendimi kilitliyorum. 
Sonra canım sıkılıyor, moralim iyice bozuluyor; ya uyku bastırıyor ya da delice bir çikolata yeme isteği. 
Ama bugün kararlıyım. O kilidi açacak, beni diğer türlerden üstün kılan düşünme yeteneğime tekrar 
kavuşacağım. “Beni diğer türlerden üstün kılan düşünme gücü”: Farklı konularda pek sık duyduğum 
cümle, kime sorsak onaylanacak cümle. Madem beni, bizi “üstün” kılıyor ve madem herkes konuyu 
biliyor; kabul ediyor, o zaman “düşünce”den, “düşünmek”ten kimilerimiz neden uzak duruyor ya da 
durulmasını istiyor? 
  Bu sorunun farklı cevapları olabilir. Örneğin rahata düşkün olma, açık sözlü olayım “tembellik”, 
düşünmemeye iter. Herkesin içinde yaşadığı bir topluluk var. Tabii her topluluğun normları, kültürü, 
adetleri yani bir sürü görünmeyen ama herkesin bildiği kuralları mevcut. Bu kurallara uymak, sürünün bir 
parçası olmak, akıntıyla sürüklenmek ciddi bir konfor sağlıyor. Çünkü içinde yaşanılan sistem bu akıntının 
hızına göre ayarlanır. Bir kaya herkesin yolunu kesiyorsa sistem bu soruna doğrudan veya dolaylı bir 
çözüm getirir. Fazla enerji harcamadan ilerlersiniz. Tabii arada akıntının hızı, geçtiği yol sizin tercihinizle 
uyumlu olmayabilir. Yeteri kadar tembelseniz buna aldırış etmemenin bir yolunu bulursunuz. Örneğin yol 
üstünde çok güzel çiçekler görüp orada biraz durmak veya yan patikadan gelen sesi merak edip yolunuzu 
oraya  çevirmek  istediniz,  ama  o  zaman  akıntıya  uyamayacaksınız.  Bu  durumda  “Boşver,  akıntıyla 
gidersem vakit kaybetmem.” veya “ Tehlikeli olabilir. Akıntıda güvendeyim.” gibi genel geçer kabullerle 
kendinizi  rahatlatarak  yolunuza  devam  edebilirsiniz.  Halbuki  akıntıyla  gitmekten  bunalıp  ona  karşı 
durmak ve yeni bir yol izlemek size daha fazla güç sarf ettirir. Önce bunu nasıl yapcağınızı düşünmelisiniz. 
Sonra sürüden ayrılmanın getirdiği tepkilere karşı koymalı ve yeni yolunuzu kendi başınıza, şanslıysanız 
bir miktar yardımla, belirlemelisiniz. Bu kadarla bitse iyi. Ya önünüze çıkacak engeller? Artık sistemin 
dışında olduğunuz için kullanabileceğiniz hazır çözümler de yok. Çok fazla parametreyi düşünmek ve 
alternatif üretmek durumundasınız. Tutsak Güneş romanındaki kurum görevlileri misali tembelliği seven 
beyinlere göre değil pek. Hangi soru sorulursa sorulsun öğretilmiş bir kaç cevaptan birini veriyorlar. 
Karşıdaki kişinin ihtiyacının ne derece karşılandığının önemi yok. Sabah işe gelip öğretilenleri harfiyen 
uyguluyor,  akşam  işten  çıkıyorlar.  Beyin  tembelliğinin  karşılığında  elde  ettikleri  monoton,  kişiyi 
geliştirmeyen ama sorunsuz olacağı garanti edilen bir hayat. 
  Daha ilginç olan bir grup ise düşünmeyi seven, hatta bu yolla hayatını kazanan ama gündelik 
yaşamında ortaya koyduğu davranışlar yukarıdakilerle aynı olan insanlar. Romanın kahramanı Yuna gibi. 
Yaşadığı kimi gerçeklere katlanamayıp unutmayı seçen, tamamen bilimsel çalışmalarına dalarak etrafında olup  bitenlerden  kendini  soyutlamış  bir  bilim  kadını  Yuna.  Kafasını  “faydalı  buluşlara”  gömerek 
devekuşuna  dönüşmüş;  işinden  aldığı  tatmine  kapılarak  geri  kalan  konularda  otoritenin  yaptığı 
açıklamaları sorgulamadan kabullenen bir dahi. Çünkü bilimsel hayattaki başarının sosyal alandakinden 
fersah  fersah  üstün  tutulduğu  bir  ortamda,  tek  yönlü  bir  bakış  açısıyla  yetişmiş.  Böylece  sosyal 
yaşamdaki başarısızlıklarını iş hayatıyla kamufle etmiş ve kendini yaşamın gerçeklerine kapatarak acıdan 
korunmuş. 
  Üçüncü  grup  ise  romandaki  yönetici  takımı  gibi  kendileri  düşünen  ama  başkalarının 
düşüncelerinden korkanlar. Hayattaki amaçları sadece “güçlü olmak” olan insanlar... Güç ne aracılığı ile 
elde  edilecekse  o  yola  koşarlar:  Mevki,  para  veya  fiziksel  kuvvet.  Kendilerini  sadece  “güç”  ile 
tanımladıkları için ona ulaşmanın en kısa ve kesin yolu neyse onu seçmeye mahkumdurlar, çünkü başka 
türlü  var  olduklarını  hissedemezler.  Halbuki  insanoğlu  her  koşulda  kendini  yaşatmaya,  var  etmeye 
programlanmıştır. Doğal olarak önlerindeki en büyük tehlike idealleri, etik değerleri olan ve düşünen 
insanlardır. O yüzden tıpkı romandaki gibi vazgeçilmez silahları olan baskı kurmak, çevreyle ilişkiyi 
olabildiğince sınırlamak, biatı üstün bir değer gibi sunmak, toplumu çoğu gerçek olmayan düşman ve 
tehlikelerle sürekli diken üstünde tutmak tarzında yöntemlere baş vururlar. 
  Düşünmeyi yaşam biçimi haline getirmenin yolu ise ailede ve okulda alınan kaliteli, doğru, uygun 
eğitim ve öğretimden geçer. Bilgiyi insanın önüne koyan değil ona nasıl ulaşılacağını öğreten; soru 
sormayı teşvik eden; tabuları değil şartlara ve ihtiyaçlar göre gerekirse değişebilen sınırları olan; belli bir 
alandaki gelişimi yeterli ve diğerlerinden üstün görmek yerine insanı tüm yönleriyle bütün olarak ele alıp 
çok yönlü gelişimine olanak veren; eğiten değil eğitilen odaklı yöntemler, düşünen beyinlere giden yolu 
oluşturabilir ancak, çünkü Simon Bolivar’ın da dediği gibi “Düşünce saksıda büyüyen bitkiler gibidir, 
kökleri hiç bir zaman saksının elverdiğinden fazla gelişmez.” (akt. Kulin 228). 
 
Kaynaklar: 
Kulin, Ayşe. Tutsak Güneş. İstanbul: Everest Yayıncılık, 2015. Baskı. 
 
Büşra Altıntepe 
ŞİİRDEN KOPMAMAK 
Otobüs yolculuklarında yanınızda oturan kişinin okuduğu kitabı veya gazeteyi okumak 
size de çok cazip geliyor mu? Benim kendi elimdeki kitabı bırakıp, yanımdaki kişinin kitabını 
okuduğum çok zaman olmuştur. Bunu söylerken de hiç utanmıyorum. Ne yapayım böylesi 
çok daha eğlenceli!  
Geçenlerde okuldan eve dönerken otobüste yine komşunun tavuğu kaz göründü bana. 
Diktim  gözümü  yanımdaki  kadının  kitabına,  ne  okuduğunu  anlamaya  çalışıyorum.  İlk 
izlenimim bunun bir şiir kitabı olduğu yönünde. O da kitaba yeni başlamış, daha ilk şiirleri 
okuyor. Ben de onunla birlikte üç beş şiir okudum Bilkent Köprüsü durağından Ümitköy 
durağına kadar. İneceği durak yaklaşınca  kitabı kapatıp kucağına koydu. Ben de böylece 
ismini görmüş oldum. Kime ait olduğunu bilmezken de hoşuma giden bu satırlar Murathan 
Mungan’a ait. Kitabın ismi de Solak Defterler. Kitabın tamamını okumadığım için isminin 
nereden geldiğine dair yorum yapamasam da ben de solak olduğum için kendimle bir bağ 
kurdum ister istemez. Bu da kitabı ve şiirleri daha çok merak etmeme sebep oldu. Kadın 
otobüsten  iner  inmez  internetten  kitabı  sipariş  verdim.  Sonrasında  eve  varana  kadar  şiir 
üzerine düşünüp durdum. 
Ne kadar uzun zamandır şiir okumuyorum doğru dürüst. İnternette denk geldiğim tek 
tük  satırları  tenzih  ediyorum  tabii  ki.  Elime  bir  kitap  alıp,  sesli  sesli  şiir  okumaktan 
bahsediyorum. Halbuki küçükken ne çok severdim. Tek ortalı çizgili bir defteri şiir defteri 
yapmıştım, her sayfasını dolduracak kadar da şiir yazmıştım. Sonra bir gün aniden gelen bir 
cesaretle  şiirlerimi  ilkokul  öğretmenime  göstermiştim.  Beni  güler  yüzle  karşılamış  ve 
şiirlerimi çok beğendiğini söylemişti. Sonra da adeta beni yüreklendirmek istercesine bir şiir 
dinletisi  organize  etmişti.  Sınıftaki  herkes  bir  şiir  ezberleyecekti  ve  gösteri  gününde 
ailelerimiz  geldiğinde  şiirlerimizi  okuyacaktık.  Henüz  ilkokul  üçüncü  sınıftaydık.  Çoğu öğrenci epik veya pastoral türde şiirler tercih etmişti. Sanırım o yaştayken onları anlamak 
daha  kolaydı  bizim  için.  Bense  nerede  görüp  okudum  bilmiyorum  ama  Yahya  Kemal 
Beyatlı’nın ‘‘Sessiz Gemi’’ adlı şiirini seçtim. Kimse de ‘‘Büşracığım bu şiir senin için biraz 
ağır değil mi?’’ diye sormadı. Bütün gece çalışıp ezberledim. Ertesi gün provada şiirimi 
okurken  ‘‘Meçhule  giden  bir  gemi  kalkar  bu  limandan.’’  satırını  okuyordum  ama  acaba 
farkında  mıydım  ne  demek  istediğimin?    Yoksa  ellerimle  yapıp  suya  bıraktığım  kağıt 
gemilerimden mi bahsediyordum? Şimdi düşününce cevabı bulamıyorum ama bu şiiri çok 
zevkle  ve  heyecanla  okuduğumu  hatırlıyorum.  Hâlâ  ezberimde  olduğunu  düşünürsek, 
gerçekten çok etkilendiğimi söyleyebilirim.  
‘‘Beni  bu  kadar  heyecanlandıran  ve  üzerimde  büyük  etki  bırakan  şiirden  neden 
koptum böyle?’’ diye sorguladım kendimi yol boyunca. Bu konuda birine suç atmaya yer 
aradığımdan olmalı ki hemen eğitim sistemini suçladım. Üniversite sınavına hazırlanırken 
kafamı test kitaplarına gömüp fizik,kimya,biyoloji soruları çözmekten başka bir şeye vakit 
ayıramıyordum ki. Özellikle de lise sondayken ‘‘Bu sene kitap okumayın!’’ diyen bir hocam 
bile  oldu.  Yine  de  fırsat  buldukça  roman  okuyordum  ben.  Çünkü  diğer  türlü  beynim 
havalanmıyordu, içime kasvet çöküyordu sanki. Eninde sonunda üniversiteye hazırlık dönemi 
bitti. Sonra neden devam etmedim şiir okumaya? Bu kez de alışkanlığımı kaybettiğim için 
diyebilirim cevap olarak. Peki bunlar gerçek sebepler mi? Dürüst olmak gerekirse, hayır! 
Bunlar hep bahane.  
Neyse, bu da benim için bir fırsat oldu işte. Murathan Mungan’ın Solak Defterler 
kitabıyla birlikte iyi bir okuyucu olmaya ve şiiri ihmal etmemeye karar verdim. Bunun şiire 
bir katkısı olur mu bilmiyorum ama bana katkısının büyük olacağından eminim. Çünkü şiirin 
iyileştirici  etkisi  olduğuna  inanıyorum.  Hem  ruhumu  hem  de  dilbilgimi  besleyeceğinden 
eminim. Umarım sözümde durabilirim. 
  
KAYNAKÇA 
 Beyatlı, Yahya Kemal. ‘‘Sessiz Gemi.’’ Bütün Eserleri. İstanbul: İstanbul’un Fetih 
Cemiyeti Yayınları, 2009. Baskı. 
Mungan, Murathan. Solak Defterler. İstanbul: Metis Yayınları, 2016. Baskı. 
 
Oktay Dede  
UFUKTAKİ UMUT 
 
    Hayatta hiç çaresiz hissettiğiniz oldu mu? Herkesin dev dalgalar içinde bacağına 
kramp girmişçesine korktuğu, çaresiz hissettiği ve umudunu yitirdiği zamanlar olmuştur. 
Buna üst üste gelen kötü günler, sevdiğiniz birinden gelen kötü bir haber veya geçirmekte 
olduğunuz bir hastalık yol açmış olabilir. Umutsuzluk hepimizi farklı zamanlarda farklı 
noktalardan vursa da yaşantımızı etkileyen, yönümüzü değiştiren insanlığın ortak bir engeli. 
Bu engelde tökezleyenler, sorunların dev dalgalarında usulca yem olmayı beklerken, 
umutsuzluk engelini aşıp ufka bakanlar ilerdeki denizcileri fark edip boğulmaktan 
kurtulabilirler.  
    Bana ufka bakmayı öğreten, sadece bilime değil yaşama dair de ilham aldığım ünlü 
fizikçi Stephen Hawking bence dev dalgaları aşıp dalgalarla dalga geçen umudun bir simgesi. 
Hawking iki yıl ömrünün kaldığını öğrendiğinde elbette umutsuzluğun en ağır darbelerini 
almıştı. Tüm sevdiklerinden uzaklaşmak istemiş hayata tam anlamıyla beyaz bayrak çekmişti. 
Fakat sonra o engeli aşmayı başardı ve ileriye baktı. Değiştiremeyecekleriyle birlikte 
yaşamayı kabullenerek en büyük engel olan umutsuzluğu yenmeyi başardı. Stephen Hawking yürüyemiyorken, kendi yemeğini dahi yiyemiyorken hayata siyah beyaz bakan bana 
gökkuşağını gösterdi. Ben ne kadar şanslı olduğumu ve eğer tutkum yönünde hareket edersem 
ne kadar mutlu olabileceğimi bu film sayesinde anladım. Sesini yitirmiş, tekerlekli sandalyeye 
mahkum bir halde yaşama dört elle sarılan bu adam bana ve nice insana ilham verdi.  
    Benim de Hawking gibi hayata beyaz bayrak çektiğim bir dönem olmuştu çünkü 
beynimde tümör şüphesi vardı. Sevdiklerimin üzülmemesi için hiç doğmamış olmayı, her 
şeyden herkesten uzaklaşıp köşeme geçip sessizce ölmeyi istemiştim. Hawking’in hastalığına 
karşı tutumunu gördüğümde epey utanmıştım çünkü Hawking o haldeyken umutsuzluğundan 
kurtulmayı başarmıştı oysa ben daha kesin olup olmadığı bile belli olmayan bir hastalıkta her 
şeyin bittiğini kabullenmiştim. Bir hafta sonunda yapılan çeşitli tahliller sonucunda hasta 
olmadığımı öğrendim. Dünyalar benim olmuştu sanki. Bu güzel haberin üzerimde yarattığı 
şok etkisi geçtikten sonra hayat, ölüm, umut ve mücadele kavramları bende anlam kazanmaya 
başladı.  
   Hayatta birçok endişemin boş ve yersiz olduğunu anladım. Eskiden bir sınavdan kötü 
aldığımda günlerce canım sıkkın dolaşırdım. Şimdi ise basit düşünüyorum. Sınavların amacı 
birikimi ölçmek değil midir? Düşük not aldıysam bu sadece benim henüz hazır olmadığımı ve 
daha fazla çaba sarf etmem gerektiğini gösteren bir belirteç. Bir şeyi istediğimde bütün 
endişelerimi bir kenara bırakmalıyım. Hayatımdaki tüm endişeler gitmek istediğim yolda 
kendi elimle koyduğum taşlar aslında. Sahilde güneşlenmeyi çok istediğim bir günde yağmur 
yağarsa artık buna üzülmüyorum çünkü yağmurun da ayrı bir güzelliği var. Zaten üzülsem 
bile değiştirebileceğim ne var ki? Ben artık mutlu olmak için elimden geleni yapıyorum beni 
mutsuz edebilecek olayların önüne geçmeye çalışıyorum eğer ki engel olamayacağım kadar 
büyük bir olaysa gelip geçmesini bekliyorum.  
Mücadele konusunda artık eğer güneşin denizde kayboluşunu gerçekten izlemek 
istiyorsam izlemek için çıktığım tepenin rampalarını geçtiğim yolları bir engel olarak görmektense güneşin batışını izlemek için bir fırsat olarak görmem gerektiğini anladım. 
Hayatımda zorluklar hep oldu ve olmaya devam edecek fakat ben artık engellerle 
karşılaştığımda zevk almaya bakmalıyım çünkü çıktığım her basamak beni zirveye daha da 
yaklaştıracak. Ben her basamağı umutla, canla başla atladıkça beni bekleyen zirve daha da 
güzelleşecek çünkü zirve benim için bir sayı, bir not, bir konumdan ziyade ona harcadığım 
emektir. 
   Beyin tümörü şüphesi yaşadığım süreç ve Stephan Hawking’den aldığım ilhamla 
söyleyebilirim ki ölümün yakınlığını ve apansızlığını gördükten sonra ait olduğum tek şeyin 
şu an olduğunu anladım ve yaşadığım ana daha sıkı sarıldım. Umut, anı yani yaşamı anlamlı 
kılan bir güç. Umutla çıktığım her mücadelenin beni en yüksek zirvelere ulaştıracağına 
inanıyor ve bu güçle ufka bakmanın mutluluğunu yaşıyorum. 
 
 
 
 
 
 
 
 
 
 
 
  
 
 
 
 
 
 
 
 
Tekin 1 
 
Aydan Tekin  
Başak Berna Cordan 
Turk101-13 
18 Kasım 2014 
SEVMENİN EN KISA TANIMI 
   Bazı zamanlarda hissettiklerimizi dile getirecek kelimeleri bulamayız. Sonra bir şiirle 
karşılaşırız ve bizim hissettiğimiz şeyleri başka biri nasıl daha güzel anlatmış diye şaşırırız. 
Hepimiz aynı duyguları yaşıyoruz aslında. En çok âşık olanın, en çok üzülenin, en çok acı 
çekenin biz olduğumuzu zannetsek de sonuçta hepimiz aynıyız. Kimi insanlar yaşadıkları bu 
duyguları ifade etme yeteneğine sahipler ve bu insanlar sayesinde biz de kendi duygularımızı 
daha iyi anlıyoruz. Attila İlhan da bu eşsiz yeteneğiyle hepimizi büyülemiş bir şairdir. Ve iyi ki 
bize Kimi Sevsem Sensin kitabını bırakmış. 
   Aşk dünyadaki en ilginç duygulardan biri belki de. Sürekli birini düşünmek,  
gördüğü her şeyde onu bulmak, tanıdığı herkese onu anlatmak... Manavda meyve seçerken 
de onu düşünürsün, en sevdiğin filmi izlerken de bir arkadaşını dinlerken de. En sevdiğin 
şiiriyse zaten onu düşünmek için okursun. Bu aşk karşılıklı olmadığında ya da yaşanan bazı 
olaylardan dolayı sevgililer ayrıldığında daha çok seven taraf için bu süreç çok kötü ilerler. 
Hep sevdiğini düşünmüş, onu hayal etmiş, onunla mutlu olmuş bireyimiz onsuz bir dünyaya 
uyum sağlayamaz. Başkasını sevmeye çalışsa da olmaz. Tanıştığı herkeste eski sevdiğini 
görür. Kimisinin gülüşünü benzetir, kimisinin oturuşunu, kimisinin bakışını... Ama herkeste, 
her şeyde ondan bir parça vardır illaki. Cümlelerce anlattığım bu durumu üç kelimeyle 
mükemmel bir şekilde anlatmış Attila İlhan: Kimi Sevsem Sensin... Kimi sevmeye çalışsam sen Tekin 2 
 
o kişi oluyorsun. Bu şiirdeki cümlelerden beni en çok etkileyen bir diğer tanesiyse "Senden 
nedense vazgeçilemiyor"...  (İlhan ) Çoğu zaman bilinmez neden sevgilinin bu kadar 
vazgeçilmez olduğu. O da diğer insanlar gibi değil mi sanki? Aslında belki bütün herkes 
aynıdır ve sevilenin sevilmesinin sebebi sevenin kendisidir sadece. Belki de karşıdaki kişiye 
gerçeğinden çok daha fazla anlam yüklüyordur. Onun bakışını,gülüşünü, kokusunu 
farklılaştıran sadece sevendir.  
“ Sevmek İçin Geç Ölmek İçin Erken” şiirinde Attila İlhan'ın geçmişe bir özlemi var gibi  
hissettim. Vapurlar, birlikte içilen çaylar, el ele yürümeler... Şairimiz bu eylemleri  
gerçekleştirmek için yaşlı olduğunu düşünüyor sanırım. Ben bu durumu pek anlayamıyorum.  
Neden bir şeyler için hele hele ki sevmek için geç olsun ki? Zaten ömrümüz çok kısa şunu  
yapmak için geç şunun için erken dersek biz ne zaman yaşayacağız? Bu toplumumuzda çok  
karşılaşılan bir durum. "Saçmalama kocaman adam el ele tutuşup çocuk gibi gezecek değil 
ya." gibi söylemlerle karşılaşmasak keşke. Ve herkes istediği gibi yaşayabilse... 60 yaşındaki 
amcamız da gidip eşiyle el ele dolaşabilse, birbirlerine istedikleri sevgi sözcükleriyle hitap 
edebilseler keşke. Ayrıca bu şiirde şairimizde bir ölüm korkusu olduğunu da düşündüm. 
Ölmek için erken derken sanki sürekli kendini telkin etmeye çalışıyormuş gibi hissettim. Belli 
ki böyle bir korkusu var ve bunu bastırmaya çalışıyor. Ayrıca son kıta da ölümü yaklaşan 
soğuk bir yağmura benzetmiş. İnsanların yaşlandıkça ölüm üzerine düşünmeye başlamasına 
anlam veremiyorum.Ölüm hep bizimle ama bunun üzerine düşünmek bir şeyi 
değiştirmeyeceği için düşünmemek en rahatı. Biz düşünsek de düşünmesek de o bizi aniden 
bir yerlerde hiç düşünmediğimiz bir şekilde bulacak. Hayat her zaman ilginçliklerle dolu. Ne 
zaman öleceğimiz, ne zaman seveceğimiz hiç belli olmaz. Tekin 3 
 
   Beş yüz altı yüz kelimelik bir yazı yazdım şu an. Ama hiçbirinizde "kimi sevsem  
sensin/hayret senden nedense vazgeçilemiyor " dizeleri kadar etki bırakabildiğimi 
zannetmiyorum. O zaman en iyisi biz susalım şiirler konuşsun. 
Kaynakça 
İlhan, Attilâ. Kimi Sevsem Sensin ... : Şiir / Attilâ İlhan. n.p.: İstanbul : Türkiye İş Bankası Kültür 
Yayınları, 2002., 2002. BILKENT UNIVERSITY's Catalog. Web. 17 Nov. 2014. 
 
    Yılmaz  1 
 
Selim Fırat Yılmaz 
ÜRETKENLİK ATÖLYESİ 
 
Üretmek... İnsanlık tarihi boyunca anlamı en çok değişen kavram bu olsa gerek. Bu 
sözcük kavramsal olarak başlangıçta insanların avcılık gibi hayatta kalmak için yapılan 
faaliyetlerine işaret etmekteydi. Tarım devriminden sonra üretim, çok çalışmanın bir sonucu 
haline geldi ve insanlar gereksinimlerinden fazla üretim yapabildi. Ticaret, bunun sonucunda 
ortaya çıktı ve insanları üretken olmaya teşvik etti. Üretimi hızlandırıp kolaylaştırmak için 
çeşitli yöntemler bulundu. Hayatta kalmak, insanlar için lüks olmaktan çıkınca üretim 
kavramı misyon ve vizyon kazandı. Bilim ve sanat gelişti, bugün bile hayatımızın içinde olan 
icatlara imza atıldı. Bu gelişmeler, beraberinde sanayi devrimini getirdi ve üretim hızı 
inanılmaz boyutlara ulaştı. Ardından internet ortaya çıktı. İnternetin yaygınlaşması, sanal 
dünya kavramını ortaya çıkardı. Bu sayede üretimin alanına sanal dünya da girdi. Tüm 
bunların yanında bugün de aslında sanayi inkılabından bile daha büyük bir devrimin içinde 
     
     Yılmaz  2 
 
olduğumuzu ve hatta önayak olduğumu Chris Anderson tarafından yazılan Geleceği 
Üretenler kitabını okuyunca fark ettim.  
Kitapta, genelde risk almak şeklinde değerlendirilen girişimcilik kavramının nasıl 
üretim ve hayal gücüyle iç içe geçtiği anlatılıyor. Örneğin, eskiden hayal edilen bir ürünü 
hayata geçirmek yıllar sürebiliyordu. Günümüzde ise tasarlanan ürün üç boyutlu yazıcılar 
sayesinde saatler içerisinde hazırlanabiliyor ya da sadece bilgisayar başında, Facebook gibi, 
dünyayı değiştirebilecek uygulamalar geliştirilebiliyor. Hatta artık bir ürün tasarlayanların, 
sermaye ve kendilerine yardımcı olabilecek kişiler bulabilecekleri birçok platform var. Bu 
fırsatları fark ettiğimde geçen yaz aklıma gelen fikri, yaklaşık dört ay önce uygulamaya 
geçirmeye karar vermiştim. Akıllı telefonlar için, birçok insanın günlük ihtiyacı haline gelen 
sosyal medya hesaplarını kontrol etmeyi kolaylaştıran bir uygulama geliştirecektim. Yüksek 
bir motivasyonla bu uygulamayı geliştirmeye başladım. Ne de olsa "kafasında bir fikir ve 
elinde bir dizüstü bilgisayar olan her velet, dünyayı değiştirecek bir şirketin tohumlarını 
atabilir"(Anderson 15)  diyordu yazar. Artık tüm boş zamanlarımda bu uygulamayla ilgili 
olarak neler yapabileceğimi düşünüyordum. Fikir aşamasındayken kolayca altından 
kalkabileceğimi düşünsem de her geçen gün yeni bir şeyler öğrenmem gerekti. Yine bu 
sıralarda girişimcilik platformlarını takip ederken İzmir Girişimcilik Zirvesi'nde eğer projem 
onay alırsa yatırımcı ve mentorların karşısında sunum yapma şansım olduğunu öğrendim. 
Birkaç gün sonra da İngilizce hazırlık sınıfımdaki bir arkadaşıma birlikte takım olmayı teklif 
ettim. Ben yazılım kısmıyla ilgilenirken o daha çok uygulamanın sunumu ve görselliğiyle 
ilgilenecekti. Birlikte zirveye başvurduk ve uygulamayı geliştirmeye devam ettik. Başvuru 
sonuçları zirveye yirmi gün kala açıklandı ve yaklaşık seksen projenin sadece sekiz tanesi 
kabul edilmişti. Bizim projemiz de bunlardan biriydi. Sonucu öğrenince çok sevindik ancak 
aynı zamanda heyecanlanmaya da başlamıştık. Zirveye sadece yirmi günümüz vardı. Etkili 
bir sunum yapabilmek için hazırlanmamız ve uygulamanın çalışan bir modelini hazır hâle 
     
     Yılmaz  3 
 
getirmemiz gerekiyordu. Günde ortalama dörder saat uyuyup kalan zamanlarımı hazırlık 
okuluna giderek veya uygulamayı geçirerek değerlendiriyordum. Üstelik bilgisayarı okula 
götürüp boş derslerde bile uygulamayı geliştiriyordum. Başta sadece motivasyonumu 
artırmak için başvurduğum bu zirve kısa süreliğine de olsa hayatımın bir parçası olmuştu. 
Yazarın da bahsettiği gibi projemle özdeşleşmiştim. 
Zirveden önceki gün İzmir'e geldik. O gece heyecanımdan dolayı geç saatlere kadar 
uyuyamamıştım. Ertesi gün zirvenin yapılacağı salona gittik ve sıranın bize gelmesini 
bekliyorduk. Her geçen dakika heyecanımız daha da artıyordu. Öyle ki ellerim titremeye 
başladı hatta geçen sene YGS'de heyecan yaptığım için bir süre kullanıp sonra bıraktığım 
ilaçtan içtim. Sonunda sıra bize gelmişti. Sahneye çıktık. Ben heyecan ve uykusuzluktan 
sunumun kendime ait olan küçük kısmını yapmadım. Onun yerine mentor ve yatırımcılardan 
oluşan jürinin sorularına ve eleştirilerine cevap verdim. Diğer katılımcılardan yaşça küçük 
olduğumuz için ciddiye alınmayacağımızı düşünsek de beklediğimizden sert eleştiriler aldık 
ve bu ciddiye alınmamaktan çok daha iyi bir sonuçtu. Tabii ki jüriden aldığımız geri 
bildirimlerin içinde övgüler de vardı. Aralarda, milyonlarca dolar yatırım yapmış 
yatırımcılarla ve mentorlarla bire bir görüşme, tecrübelerinden faydalanma imkanına sahip 
olduk. Gün sonunda jüri özel ödülünü kazandığımızı öğrendiğimizde havalara uçtuk. Hayata 
bakış açımı değiştirebilecek nitelik ve mükemmellikte bir gündü. Çünkü yazar, kitapta "çoğu 
mucit, atölyesinde uğraşıp didinir ancak asla atölyeden çıkamaz"(Anderson 14) diyordu ve 
ben zirvenin sonlarına doğru, gelecekte atölyeden çıkabileceğimi anlamıştım. Tabii ki 
atölyeden çıkmak için hâlâ çalışmaya devam ediyorum. Umarım hiçbir zaman bu 
motivasyonumu kaybetmem.  
KAYNAKÇA 
Anderson, Chris. Geleceği Üretenler. Çev. Levent Göktem. İstanbul: Optimist Yayın 
Dağıtım, 2014. 
     
 
Bir Yaz Evi
 
I   
Mustafa Yılmaz  11.11.2014
Hiç Düşündünüz mü? 
     Saatlerin, pusulaların yahut da madalyanların anlatacakları hikayeleri olabilir mi?  Peki ya 
bu basit nesnelerin, eğer varsa, hikayeleri çevrenize bakışınızı değiştirecek, son derece emin 
olduğunuz düşüncelerinizi sorgulamanıza neden olacak felsefi çıkarımlarda bulunmanıza neden 
olabilir desem?  
  Modern çağ toplumlarında insanlar günlük hayatlarında o kadar fazla nesneyle 
karşılaşıyorlar ki henüz bir tanesinin ne olduğunu anlayamadan ötekini önlerinde buluyorlar. Bu 
bariz bir zorunluluktan kaynaklansa da insanları tabiatla gerçek, verimli bir ilişki kurmaktan 
alıkonulduğu bir gerçek. Mehmet Zaman Saçlıoğlu, bizi bu nesnelerin dünyasına davet etmekle 
kalmıyor, aynı zamanda çevremize ve kendi hayatlarımıza bakışımızı tazeleyebilecek bir 
düşünceler sofrasını da önümüze kuruyor. Daha doğrusu bize tabiatla kurduğumuz ilişkinin 
düşüncelerimizin şekillenmesinde ve yenilenmesinde ne derece değerli olduğunu öğretiyor. 
  Tabiatla konuşan ve bütünleşen insanların bilgi dağarcığının genişliği benim için her 
zaman merak konusu olmuştur. Doğru düzgün bir eğitim görmemiş olsalar da, belki de tam da 
bunun için, dünyayı kendi kendilerine tanımayı başarmış, onun bir parçası olarak varlığını onunla 
uyum içerisinde sürdürmeyi başaran insanlardır bunlar. 'Medeni' yaşamın pek çok faydasını 
görsek de şehirlerin bu tarz insanları yetiştirmesi çok zordur. Bu tarz insanlar genellikle tabiatla 
baş başa kalabildikleri için kırsal kesimlerde hem de en beklenmedik yerlerde rastlantısal olarak 
ortaya çıkarlar. Onlarla bilgi alışverişinde bulunma şansı yakalayan eğitimli insanlar ise şaşırıp 
kalırlar. Nasıl bu kadar şeyi bilebiliyor, aynı şeyleri bizden nasıl bu derece farklı görüyor? Çok 
nadiren de olsa bu insanlar şehirlerden de çıkabilirler. Belli ki, Saçlıoğlu da onlardan birisi. Kırsal 
alandaki insan nasıl doğayı, dağları, ağaçları, hayvanları farklı bir algı ve düşünce sistemi 
içerisinde değerlendiriyorsa onların şehirlerdeki ruh ikizleri de toplumsal düzenimizi, günlük 
yaşamdaki sürekli olarak karşımıza çıkan ama haklarında derin bir kavrayışımızın olmadığı olgu 
ve nesneleri de farklı gözlerle görür. Toplumsal dinamiklerin böylesi insanların ortaya çıkmasında 
önem taşıdığıysa bir gerçektir. Bazı toplumların bilim adamı, edebiyatçı, filozof yetiştirmekteki 
başarısının temelinde bu olgu yatıyor olabilir. Çevreyi ve toplumu farklı bir gözle ele alan insanlar 
eserlerini ortaya koymakta engellemelerle karşılaşmazlarsa yeni nesillerin gerçekten 'yeni' 
olmasına yardımcı olabilir, içinde bulunduğu toplumun değişkenlik, canlılık kazanması yolunda 
değerli katkılarda bulunabilirler. Tersine bu insanların cezalandırıldığı, görmezden gelindiği bazı 
toplumlar vardır ki onlar zaman içerisinde yıpranır, yenilemez ve giderek bir yok oluşa 
sürüklenirler çünkü sorgulama, yani değişimin ve ilerlemenin temel mekanizması,  kaybolur. 
  
Üretken İnsan 
Bu eserin bana hatırlattığı en önemli kural, zaten bildiğimiz, daha doğrusu bildiğimizi 
sandığımız nesneler, insanlar ve toplum hakkında düşüncelerimizi sürekli olarak kontrol etmemiz 
ve sorguya tabii tutmamızın gerektiğidir. Bu kural günlük hayatın sürekliliği ve sürati içerisinde 
unutulmaya son derece elverişli olsa da verimli bir düşünce dünyası ve yaşam için elzemdir. Bu 
gerçeğin en bariz kanıtı bu fikri hayat felsefesi haline getirmiş insanların bilimi geliştirerek 
dünyayı en karanlık çağlarından kurtarmalarıdır. O bilim insanlarının en temel ortak özellikleri 
tabiatla iletişime geçebilmeleri ve bildiklerini, kendisine öğretilenleri sorgulamaktan 
korkmamalarıdır.  İnsan hayatı boyunca gözünün önünde olan bir nesneden ya da olgudan hiç 
beklenmedik buluşları çıkarabilir ve hatta bu buluş, hiç tanımadığı bir şeyin keşfinden daha 
şaşırtıcı ve önemli olabilir.  
Yazımı Goethe’nin şu sözleriyle bitirmenin uygun olacağını düşünüyorum: “Eşyaya 
elimizden geldiği kadar dikkatli bakmalıyız öyle ki bize bir şey kazandırmayan gün geçmesin.” 
 
 
Mehmet Çağatay Okuyucu 
21102626 
TURK102-23 
Gönenç TUZCU 
  
AŞK 
    ‘’AŞK’ın hiçbir sıfata ve tamlamaya ihtiyacı yoktur. Başlı başına bir dünyadır 
aşk. Ya tam ortasındadır, merkezinde ya da dışındadır, hasretinde..’’ sözleriyle 
başlayan kitap ilk andan okuyucuyu kendisine çeken bir yapıya sahiptir. Ben bu 
kitabı ilk okuduğumda uzun bir süre etkisinden çıkamamıştım. Daha önce 
okuduğum kitaplardan fazlasıyla farklıydı. Özellikle ilahi aşk ile gerçek 
anlamdaki aşkı kaynaştırması ve bunu akıcı bir dille anlatması beni farklı 
dünyalara götürmüştü. 
    İlk başta kitabın içeriğinden bahsetmek istiyorum. Aslında kitap içinde başka 
bir kitaptan da bahsedilmektedir. Ana karakter Ella’nın kitabın içinde söz edilen 
Aşk Şeriatı’nı okumasıyla tüm hayatı değişir ve ‘’aşk’’ın peşinden gider. Ella, bir 
kadının isteyeceği her şeye sahiptir. Evli, maddi durumu gayet iyi, üç çocuğa 
sahip bir kadındır. Eksik olan tek şey Ella’nın kocasıyla mutlu olmaması ve 
kendisini aldattığından şüphelenmesidir. Ancak evliliğini bozmamak için sessiz 
kalmaktadır. Daha sonra kocası David’in ona bir dergide iş ayarlamasıyla bir 
kitabı okuyup rapor yazması gerekmiştir. O kitap Ella’nın hayatını değiştiren bir 
kitap olmuştur. Kitapta Mevlana ve Şems’in arkadaş olması ve aralarındaki ilahi 
aşk anlatılmaktadır. Ella kitabı okudukça elinden bırakamamış ve bir şekilde ona 
bağlanmıştır. Sonunda kitabın yazarı Aziz’e mail atmaya karar vermiştir. (Aziz 
ise sufi bir yazardır.) Bir süre sonra Aziz ve Ella sürekli mailleşmeye başlar. Ella 
yaşadığı hayattan çok sıkılmıştır ve Aziz ile konuşmak onu bambaşka biri haline 
getirmiştir. Bir süre sonra kocası David ile konuşur ve Aziz’e aşık olduğunu 
söyler. David buna tepki göstermiş fakat Ella’nın fikrini değiştirememiştir. Sonra 
Aziz ve Ella buluşur ama Ella kötü bir gerçekle karşı karşıyadır. Aziz kanserdir ve 
çok az ömrü kalmıştır. Fakat Ella’nın gözünü artık hiçbir şey görmüyordur. Kısa 
bir süre birlikte olurlar ve bu süre içinde Ella kendini dünyanın en mutlu kadını 
hisseder. Fakat bu mutluluk uzun sürmez ve Aziz hastalığına yenik düşerek ölür.                          Ella hem hayatının aşkını yitirmiş hem de aşkı uğruna yuvasını ve çocuklarını 
kaybetmiştir. İlk başta ne yapacağını bilemez evine geri dönebilme şansını 
kaybetmiştir. Zaten David ve ikiz çocukları da ona sırtını dönmüştür. Bu süreç 
içerisinde yanında olan tek kişi büyük kızı Jeannette’dir. Bütün bunlar olmadan 
önce, kızı Jeannette, evleneceği adamla ailesini tanıştırmış ve Ella bu ilişkiye 
karşı çıkmıştır. Hatta kızının sevgilisini arayıp ondan uzak durmasını söyleyecek 
kadar ileri gitmiştir. Bütün bu yaptıklarına rağmen yanında duran ve ona destek 
olan tek kişi Jeannette olmuştur. 
 
    Kitapta hikâye Ella tarafından bu şekilde bitmiş, bir yandan Mevlana Rumi ve 
Şems’in hayatı Ella’nın okuduğu ‘’Aşk Şeriatı’’ adlı kitabın üzerinden 
anlatılmıştır. Aşk Şeriatı’nda Mevlana’nın akıl hocası Şems ile tanışması ve onun 
hayatını değiştirmesi üzerinde durulmuş. Konu olarak ilahi aşk vurgulanmış ve 
aşkın sadece iki kişi arasında bilinen aşk değil Allah’a, doğaya ve başka türlü her 
şeye duyulan aşkın da olabileceği gösterilmeye çalışılmıştır. 
   Mevlana ve Şems’in hayatları gerçekten çok etkileyiciydi. Özellikle Mevlana ve 
Şems’in günlerce odaya kapanıp yemek yemeden su içmeden hatta ailesini 
görmeden geçirdiği günler insanın sabır sınırlarını zorlayıcı düzeydedir. 
Mevlana’nın çocuklarının bu durumu kıskanması, eşinin onu çok özlemesi ve 
bunun gibi birçok şey Mevlana ve Şems’in arasındaki ilişkinin ne kadar kuvvetli 
olduğunu göstermiştir. Haklarında çıkan onca dedikoduya rağmen onların 
umrunda bile olmamış ve ilahi aşkla ruhlarını doyurmuşlardır. 
   Sonuç olarak ben bu kitabı herkesin okuması gerektiğini düşünüyorum. 
Gerçekten bakış açınızı değiştirecek ve her şeye daha farklı gözle bakmanızı 
sağlayacak bir kitap. Gerek dilinin sadeliğiyle gerek kitabın konusu ile sizi 
bambaşka yerlere götüreceğine eminim. Benim en çok hoşuma giden kısmı ise 
hem gerçek aşkın ne demek olduğunun ve aşk için her şeyin yapılabileceğinin 
Ella ve Aziz üzerinden anlatılması hem de Mevlana ve Şems’in ilişkisinin ilahi aşk 
üzerinden anlatılmasıdır. Bu kitabı okuyana kadar aşkın tam olarak ne anlama 
geldiğini bilmediğimi anladım ve de aşkın farklı anlamlara da gelebileceğini 
keşfettim.  
Gülnihal Muslu 
 
        GERÇEKLİĞİN DIŞINDA 
 
Hiç bütün hayatınızın koca bir yalandan ibaret olduğunu hissettiğiniz oldu mu? Etrafınızdakilerin 
gerçek ya da sandığınız gibi olmadığını, bildiklerinizi başkalarının bilmediği ya da bilmek istemediğini… 
Diğer bir deyişle herkesten ayrı bir dünyada yaşadığınızı… Dünyanın en zor mücadelesi insanın kendi ile 
verdiği mücadeleymiş. Ancak bütün gerçeklik insanın kendi gerçekliğinden farklı, apaçık bir şekilde 
dururken, bu mücadeleyi vermek mümkün müdür? 
Kimsenin bilmediği bir dünyada yaşamak tamamen bir hastalıktan ibarettir. Zihinsel bir problem 
olsun ya da olmasın, kimsenin bilmediği bir hayat demek kendi algını kandırmak demektir ve bu hayatın 
sonuçları yıkıcıdır. İnsanın hemen kendini toparlaması gerekir. Bu ancak iki yol ile mümkün olabilir. Ya 
kişinin rızası olmadan kişiyi tedavi etmek ya da kişinin kendi kurduğu dünyanın yalan olduğunu ona kabul 
ettirmektir. Bazı insanlar buna karşı çıkar, kabul etmezler çünkü gerçek dünyanın kendi kurdukları 
dünyadan daha kötü olmasından korkarlar. Bırak en azından orda mutlu olsun, derler bu şekilde 
düşünenler için. Ancak mutluluğun yalan olanı gerçekten de yaşamaya değer midir ya da o kaderi uygun 
gördüğünüz insanın aklı başında olsaydı bunu ister miydi? İnsan ne olursa olsun mutlu olmak ister. 
Bunun yolu kendi kurduğu dünyada yaşamak, olmayan ama olmasını çok istediği insanlarla zaman 
geçirmek, belki de çevresindeki insanlara farklı anlamlar yüklemek ise, bana kalırsa kesinlikle istemezdi. 
John Nash de bu yüzden bütün gerçeklik gözünün önünde dururken, hayali arkadaşını bırakmayı 
reddetmemiş miydi? 
İnsan yaşarken fark etmese de mutlu olmak her zaman gerçek anlamda mutluluk getirmeyebilir. 
Kurgu bir dünyada yaşamak, gece rüya görmekten farksızdır. Rüyadan uyanmak istemeyiz. Fakat her 
güzel şeyin bir sonu olduğu gibi rüyaların da bir sonu vardır ve uyandığımızda keşke hiç uyanmasaydım, 
deriz çünkü gerçekler rüyadan sonra çok ağır gelir insana ve zarar verir. Ama bunun gerçekten de zararlı 
olduğunu düşünenler yanılıyordur. Gerçek belki de yaşamaya değer tek şeydir. Bir kelebek bile kozadan 
çıkarken çok zorlanır, çıktıktan sonra ise belki de dünyanın en güzel çiçeklerini görür. Bu, hayatımızda 
hiçbir güzel şeyin kolaylıkla olmadığının bir kanıtı değil midir? Hele ki hayatımızda yanlış bir şeyleri hatta 
belki de bütün hayatımızı değiştirmek istiyorsak kesinlikle uğraşmamız gerekir. Uğraşmak, emek 
harcamak acıyı da getirir peşinde. Her insan bu yükü tek başına kaldıramaz. Tek başına kaldıramayanlar 
için her şey kader ya da şanstan ibarettir çünkü herkesin karşısına Alicia gibi biri çıkmayabilir. John Nash 
kendisini öyle görmese de aslında şanslıydı. Alicia onun belki de hayattaki en büyük şansıydı; yükünü 
paylaşacak birini bulmuştu ve bu onun gerçeklere dönmesini sağlamıştı. 
Örneklerini sıkça görüp okuyorum aslında kendi görünmez dünyalarında yaşayan insanların. 
Varlıklı olduğu için kendisiyle arkadaşlık kuran insanlar arasında sahte bir mutluluk yaşayan zengin 
insanlar zenginliği onları terk edene kadar gerçeği görmüyor; para onları terk ettiği zaman etrafındaki 
herkes kendisi vebalıymış gibi ondan uzaklaşıyor. İşte o an saf gerçeklerle baş başa kalıyor ve tek başına bu yükün altından kalkamıyor insan. Bu yüzden, eğer bu gibi insanların karşısına Alicia gibiler çıkmaz ise 
gidecekleri yer hep aynıdır. Uçurumun dibidir gidecekleri yer. Fakat Alicia gibiler sadece yükümüzü 
paylaşırlar. Bundan sonrası yani gerçekliğe dönmek ya da dönmemek bizim elimizdedir ve dönmek 
istiyorsak yapmamız gereken şey aslında basit ama hayat kurtaran bir gerçeğe inanmaktır. Mantığımızdır 
bu gerçek.  
 
TAŞA VURULAN DARBE  
 
İnsanı olduğu kişi yapan ve onu bulunduğu konuma getiren etmenlerin neler olduğunu sıklıkla kendime sorarım. 
Bu bir bakıma kendimi de tanıma amacıyla gerçekleştirdiğim bir eylemdir. Genellikle çevresinde gördüğü 
olaylardan, o olaya sebep olan insanlardan çıkardığı dersler sonucunda kişilerin kendisini geliştirdiğini 
düşünürdüm. Belki gerçekten de öyledir; benim algılamak istediğimden farklı bir şekilde.  
 
Bize izlettirilen, okutulan kitaplarda görürüz: Kahraman hayatının dönüm noktasındadır ve henüz yeterince 
olgun değildir, hata yapmaya müsait bir yapısı vardır gibi özellikleriyle sunulur alıcısına. Ardından öyle olaylara 
şahit olur ki altmış dakikanın, iki yüz sayfanın sonunda bambaşka bir insan olup çıkar. Böyle durumlarda acılar 
çektiğini fark ederiz ancak çektiği acıların onu ne denli etkilediğini, üzerinde bıraktığı izleri tam anlamıyla 
algılamamıza fırsat verilmeden destek alabileceği yakınlarına koşmuştur. Eğer o gitmiyorsa, diğerleri ayağına 
kadar gelmiştir. İtiraf etmeliyim ki benim gibi hayatında yenilikler yapmaya hazırlananlar için oldukça cesaret 
verici eserlerdi, gerçeğe atılınca tatlı yalanlarla dolu birer hayalin yansımasından başka herhangi bir şeyin 
temsili olmadıklarını gördüm. Yazarları, senaristleri veya oyuncuları suçlayamam, üstüme vazife değildir. Onlara 
verilen süre zarfında müşteriyi memnun edecek dramlar veya komediler hazırlamak zorundalar. Kendinizi çok 
kaptırmadığınız sürece vakit geçirmek için oldukça hoş yapımlardır.  
 
Gerçek hayat ise kişinin şekillenmesi için bundan çok daha uzun ve acı verici yollar düzenler. Yaşam her daim 
güneş ışıklarıyla yıkanan yemyeşil çimenleri önümüze sermiyor, kötü günler geldiğinde ise koşarak rahatlıkla 
başınızı omzuna yaslayabileceğiniz arkadaşlara sahip olmuyorsunuz. Aileniz sonsuza kadar desteğiniz 
olmayacak. Aslında tek başınıza olduğunuzu anladığınız an bazı şeyler değişmeye başlıyor. Öyle ki darbe 
aldığınızda sırtınızı yaslayacak başkalarını değil, sağlam duvarları bile bulamıyorsunuz. Dik durmayı öğrenmeniz 
gerekiyor. Gördükleriniz, duyduklarınız hepsi birer fikir hâlini alıyor kafanızda. Hareketleriniz buna göre 
şekillenmeye başlıyor. Çoğu kişi buna çevrenin etken olduğunu söyleyebilir ancak ben, bu noktada farklı 
düşünüyorum.  
 
Elbette kimsenin uğraşmak zorunda kaldığı zorluklar tamamen aynı değil, 
hepimiz bizleri yıpratacak bir takım farklı durumlarla karşılaşıyoruz. Yine de 
genel bir bakış açısıyla ele alındığında, her ne kadar anlaşılması zor olsa da 
çoğumuzun yaşadıkları benzer problemlere çıkar. Her insan bundan farklı 
şekillerle etkilenir; birinin önemsemediği, bir başkasını gözyaşlarına boğabilir. 
Peki ya etkilenme seviyesini farklılığa ulaştıran nedir? Bir kez daha, insanın 
kendisidir. Bazı insanlar kendilerini diğerlerinden daha sağlam yontabilir.  
 
Heykelin resmine baktığımda gördüklerim bunlar oluyor. Adamın eline aldığı 
çekiciyle kendisine nasıl şekil verdiğine bakıyorum. Hayatımızın ilk 
dönemlerinde hepimiz birer taş yığınından ibaretiz. Hayır, diğerleriyle 
tamamen aynıyız diyemem, sonuçta hiçbir taş birbirinin benzeri değildir; 
kendimize has bir görünüme sahip olsak da tıpkı taşlar gibi köşelerimiz belirsiz, tam olarak ne olduğumuzdan 
veya olacağımızdan bihaberiz. Zaman ilerledikçe ise düşüncelerimiz ortaya çıkıyor, bunlara bizi olduğumuz kişi 
yapan çekicimiz diyebilirim. Çekiçle heykelin bütünlüğü, zihnimizde bir türlü susmak bilmeyen sesimizle olan 
bağımızı anımsatıyor. Giderek sıradan bir kaya parçası olmanın ötesine geçiyoruz, düşüncelerimizle birleşen 
acılarımız, keşiflerimiz olmak istediğimiz şekli ortaya çıkarıyor. Asıl şeklimiz değil, asıl şeklimiz belki de bambaşka 
bir görünüme sahiptir ancak çekiç elimizde olduğu sürece ortaya çıkan da bizim, kendi eserimiz olacaktır. 
Kendimize vurduğumuz her darbe belki de can yakacak, yine de bazı acılar çıkacak sonuca değer. Yalnızca dikkat 
etmemiz gereken bir nokta var ki çekici ne kadar kuvvetli vuracağımız da bizim elimizde; ne kendimizi kıracak 
kadar sert, ne de etkisini yok edecek kadar hafif olmalıyız. Her şey kendi ayarında güzel. 
Kaynaklar 
Resim: http://www.bobbiecarlylesculpture.com/SelfMadeMan.php 
 
                       Düşünceli 1  
Muhammet DÜŞÜNCELİ  
 
21301613  
 
TURK101-20  
 
Başak Berna CORDAN  
 
09.12.2014  
 
HEPİMİZ GİBİ  
Hiç şüphe yok ki yüzyıllar boyunca envai çeşit milletten milyonlarca insana ev sahipliği yapan, 
izzeti ikramda bulunan, kucak açan, yetiştiren Anadolu coğrafyası birbirinden ilginç, rengârenk ve 
karmaşık tiplemeler barındırır. Kâh Şark veyahut Anadolu kurnazları kâh evliyalar olsun, kâh 
üçkağıtçılar kâh ermişler olsun, açıkgözler ve işi bambaşka boyutlara taşıyan Zübükler… Nedir Zübük? 
Kimdir Zübük? Zübük: halk arasında kendi çıkarları için her yolu mubah sayan kişi için kullanılan 
deyimdir.* Kısaca menfaatçi, düzenbaz, dalavereci, uyanık kişiler için sarf edilen sözdür. İşin gerçeği 
zübük kelimesi dağarcığımıza Aziz Nesin’in unutulmaz eseriyle birlikte gelmiştir. Üstad Nesin kimi 
veya neyi işaret etti bu ifadeyle bilinmez ama zübük kelimesi Zübükzâde İbraam Bey’in babası 
Zeybekzâde Kara Yusuf Paşa’dan gelmektedir, Nesin eserinde Zeybek kelimesini evirip Zübük 
yapmıştır. 
   
 Anadolu! Ah Anadolu! Güzel Anadolu! Böylelerine çok ev sahipliği yapmıştır Anadolu. Esasen 
ev sahipliği yapmaktan çok öte, bizzat yetiştirmedir Anadolu’nun yaptığı, zübükler Anadolu’nun öz 
kendi evlatlarıdır. Anadolu’da yetişir böyleleri, kendisinin bile camiye hiç yolu düşmezken kasabaya 
okul yerine ikinci bir camiyi yapmak isteyenler bu topraklarda filizlenirler ve bu kültürde büyüyüp 
gelişirler. Aslında bu sebepten, hepimizde bir parça zübüklük vardır. Çünkü parçası olduğumuz bu 
topraklar birer zübük olarak yetiştirir hepimizi. Zübük karakterini canlandıran Kemal Sunal’ın aynı adlı 
filmde gazeteciyle arasında geçen diyalogda “…hem bu memlekette bir tek zübük ben miyim? Aslında 
hepimiz birer zübüğüz. Zübük olmaya zorlanmışız.”** Sözlerini sarf etmesi durumumuzu en iyi 
açıklayan ifadelerden birisidir. 
 
 Aziz Nesin’in fevkalade anlatımlarla bezenmiş romanına gelirsek, kimler yok ki bu romanda! 
Belediye seçimlerinde Zübükzâde’ye rakip çıkan Avukat Burhan Bey, düzinelerce metre kumaştan 
Zübükzâde İbraam’a kıyafetler diken terzi Cemal, iki köy arasındaki yayla husumetini çözmesi için 
Zübükzâde’ye para yediren Alucanlı Sabr’ağa, ‘şehit düşer, herkes bizi lanetler’ diyerek namaza duran 
Zübükzâde’yi vurmayan ancak namazın bitmesini beklerken kabristanda rakı içen Kör Nuri ile Deli 
Celil ve daha nice zübükler var bu romanda. Akıllarınca hepsi birbirinden kurnaz, birbirinden uyanık, 
işini yürütmeyi bilen insanlar, hepsi apayrı birer zübük. Öyle ya, Zübükzâde’den medet umduklarına 
göre hepsinin işinde bir dalavere… Kimisi bir tanıdığını bir makama, mevkiye yerleştirmek ister, kimisi 
diğer köyle arasındaki husumeti ‘yukarıdan’ çözdürmek ister. Peki, bunları ‘yukarıdan’ kim çözebilir? 
Kim olacak, rüşvetin, adam kayırmanın, işgüzarlığın, dalaverenin vücut bulmuş hâli Zübükzâde İbraam 
Bey!                     Düşünceli 2 
 Zübükzâde İbraam Bey küçük bir kasabada yaşamaktadır, fakat devamlı olarak şehre gider, 
sözde eş, dost, akraba ve köylünün sorunlarını çözmek için ‘yukarıdakilerle’ temas halindedir. Katiyen 
bir şehirli değildir lâkin bir köylü de değildir. Kırsal hayatın insanı ile kentsel yaşamın insanı arasındaki  
ince bir çizgidedir, ikisini de görmüş, yaşamış ve Şark kurnazlığı, Anadolu kurnazlığı dediğimiz her 
türlü oyunu, hileyi yaparak köylülere kendini şehirli gibi göstermektedir, tam da ataların dediği gibi 
‘kağnı gölgesinde yürüyüp de onu kendi gölgesi sanan ittir Zübükzâde. Tam olarak onu diğerlerinden 
ayıran, farklı kılan ise budur. Yanında yürüdüğü kağnıya yakından bakmış, yol yordam öğrenmiştir. 
  1961 yılında ilk basımı yapılan Nesin’in bu eserini bir kenara bırakıp kendimize dönüyoruz 
tekrar. Kendimize bakıyoruz, çevremize, ülkemize, etrafımızdaki zübüklere. Roman çağını aşmış, 
bugünleri görmüş diyoruz. Zamandan münezzeh bir eser. Zübükler dün de varmış, bugün de varlar, 
yarın da olacaklar diyoruz. Bu coğrafyanın, bu kültürün yazgısı bu! Ne yapmalı peki bu zübüklerden 
kurtulmak için diye sorarken, Kemal Sunal’ın etkileyici sesi çalınıyor tekrar kulağımızda: zübüklerden 
kurtulmanın birinci çaresi, önce kendimize bakmak, kendi zübüklüğümüzden kurtulmaya 
çalışmaktır.** Sahi, ne demiştik yazının başında? Hepimizde bir parça zübüklük var, uzakta aramaya 
gerek yok, her sabah baktığımız aynalar biz zübüklerin ta kendisini göstermiyor mu?  
 
 
 
*http://zubuk.nedir.com/  
**http://www.youtube.com/watch?v=MpGc2KN8d_k  
Elif Beril Şaylı 
Bilginin Önemi 
 
İnsanoğlunun neslinin tükenmemesinin nedenini hiç merak ettiniz mi? Bence oldukça ilginç bir 
konu. Nesillerdir devamlılığını sağlamayı başarmış insanoğlu, azalmamış, hatta artarak yoluna devam 
etmiş. Doğal afetlere, salgın hastalıklara, insanların kendi aralarında sürdürdüğü acımasız ve amaçsız 
savaşlara bakarsak binlerce yıl önce insan nesli yok olmalıydı. Devamlılığının sırrı aslında çok açık. İnsan 
her zaman aklını kullanmış, hiçbir zaman öğrenmeyi durdurmamış ve bilginin devamlılığını sağlamış. 
Elindeki bilgiye, yeni bulguları eklemiş, fazlalıkları atmış ve onu elinden geldiğince geliştirmiş. Bilgilerini 
kullanarak her şeye rağmen hayatta kalmayı başarmış. Elde ettiği bilgiyi geliştirmiş, bilgiyi geliştirdikçe 
kendi de gelişmiş ve sonuç olarak bilgi sayesinde, kendini değişen durumlara, felaketlere ve sonunu 
getirebilecek her şeye karşı korumayı başarmış. Geliştirdiği bilgilerin ışığında, hayatını inşa etmiş ve onu 
hayat standartlarını geliştirmek için kullanmış. Her bir bilgiyi hayatının temeline koymuş. 
Temeldeki bilgiler çoğaldıkça ve geliştikçe insanda gelişmiş. İlkçağdan bugüne kadar 
insanoğlunun kat ettiği yol, gerçekten mucizevi. Tekerleği bulan insanoğlu, sadece tekerleği bulmakla 
yetinseydi bugünlere gelemeyeceğini düşünüyorum. Tekerleğe ait bilgisini alıp onu geliştirdi ve tekerlekle 
yollar kat etti, dağlar aştı ve dünyadaki tüm doğal kaynaklara, tüm insanlara ulaştı. Bugün vazgeçilemez 
olarak gördüğümüz araba, televizyon, telefon, uçak ve daha birçok gelişmiş icat bu bilgilerin ve bilgiler 
tarafından yoğurulan dahi insanların eseri. Rob Gonsalves’ın insanın bilgiyle ilişkisini çoktan çözmüş usta 
bir ressam olduğunu düşünüyorum. Towers Of Knowledge tablosunda, başarılı çizimiyle birlikte, insanın 
bilgiyle olan esrarengiz ilişkisini bizlere gösteriyor. Hayatımızın devamlılığını bilgi üzerine kurduğumuzu 
anlatıyor. Hayatımızı bilgi üzerine kurduğumuza göre yine gelişmek için bilgiye ihtiyacımız olduğunu 
vurguluyor. Gelişim ve değişimin sonu olmadığını düşünüyorum ve her zaman hayatlarımızı daha iyi bir 
halegetirebiliriz çünkü her seferinde bir öncekinden daha iyi olabilir. Örneğin, telefon hayatımıza girmeden 
önce telefonun hayatımızı bu kadar kolaylaştıracağını bilemezdik. Sonsuz bir döngü gibi görünüyor ama 
gerçek bu. Kitaplara, çalışmaya ve üretmeye ihtiyacımız var. Bir şeyler inşa etmek ve hayat 
standartlarımızı iyileştirmek için bilginin gücünü kullanmalıyız. 
 
İnşaatımızın hammaddesi olan bilginin gücü, bugün insanların ve ülkelerin gelişmişlik düzeyini 
belirliyor. Ülkeler, bilgi ya da bilgileri sayesinde, ürettiği ürünleri satıyor ve bilgi satın alıyorlar. Bir toplum 
ne kadar bilgiye sahipse ve bu bilgileri ne kadar kullanabiliyorsa o kadar gelişmiş kabul ediliyor. Gelişmiş 
ülkelerin gücü; sahip oldukları askeri, ekonomik, teknolojik bilgiye bağlı olarak artıyor veya azalıyor. Artık 
toplumlar sahip oldukları toprak parçasıyla değil sahip oldukları bilgi birikimleriyle savaşıyorlar. Bence 
buna en güzel örnek Japonya çünkü coğrafi açıdan sahip olduğu olumsuzluklarına ve İkinci Dünya 
Savaşı’ndan kalma ağır hasarlarına rağmen sadece bilgi birikimini ve bilgiyi kullanarak büyük ülkelerle 
yarışmaktadır. Fakat bizim toplumumuzun, bilgiye verdiği önemin ne yazık ki yeterli olduğunu 
düşünmüyorum. Bilginin gücü bu kadar açıkken, neden yeterli önemi vermediğimizi aslında 
anlayamıyorum. Bilgiyi gerektiği kadar yayamıyoruz, önemini anlatamıyoruz. Üstelik günümüzde bilgiye 
ulaşmak geçmişe kıyasla oldukça kolay. Kitaplar, kütüphaneler, bilgisayarlar ve en önemlisi internet 
bilgilerini bizlerle paylaşmak için hazır bekliyorlar. Bu kadar kolay olmasına rağmen, toplumumuzda çoğu 
insan bilgi edinerek geçirebilecekleri değerli zamanlarını televizyon karşısında verimsiz geçiriyorlar.  
Kısacası bilginin, insan hayatının devamlılığını sağladığının farkındayız. Bu bilgi ışığında 
devamlılığımızı korumak için çaba harcamalıyız. Toplum olarak bilgiye verdiğimiz önemi arttırmalıyız. 
Bilgisizlik toplumumuz için çok önemli bir sorun. Bu sorunu çözmek istiyorsak bilgiyi doğru eğitimlerle 
harmanlayarak paylaşalım ve çoğaltalım. Gelişim ve değişim için çaba harcamalı ve bilgiyi kullanmayı 
öğrenmeliyiz. Gelecek nesillerimizin, önünü açabilmek ve toplumumuzu daha ileri taşıyabilmek için 
bilgiye ve bilgili insana, ihtiyacımız var. 
 
Kaynakça 
Rob Gonsalves. Towers of Knowledge .2003. Saper Galleries.ABD 
Tuğla Tuğla The Wall  
   Dirseklerime kadar sıvaya batmadan önce The Wall’un benim için ne olmadığından 
bahsetmeliyim. The Wall içerisinden bir iki parça beğenip tekrar tekrar bu parçaları 
dinleyeceğiniz herhangi bir albüm değildir. The Wall keyifli bir günde hadi bir 45’lik koyayım 
diyeceğiniz bir albüm değildir. The Wall bir yandan başka bir işle uğraşırken arka plan 
gürültüsü yaratsın diye açtığınız bir parça müzik değildir. The Wall, 1979 yapımı bir 
başyapıttır. Travmatik olaylar yaşayan insanlar genel olarak kendi içlerinde, geleceğe karşı 
korunma mekanizmaları yaratırlar. Problem şu ki bu korunma mekanizmaları genelde 
dünyayla olan ilişkimize bir mesafe koyar. Etrafımıza bir duvar örer, içindeki boşluğa bütün 
öfke, nefret, pişmanlık, acı gibi duygularımızı koyarız, ta ki bir gün bu duvar yıkılana kadar. 
Yıkıldığında ise bütün hiddetimizi etrafımıza salmış oluruz. The Wall, bu duvarı, kişinin 
kendini izole edişini ve kendini topluma yabancılaştırmasını ortaya koyar.  
Albüm yazarıyla beraber incelemek gerekirse, Roger Waters’ın birçoğunun zorlu 
diyeceği bir hayat sürdüğü bir gerçek. İkinci Dünya Savaşı’nın etkilerinin sürdüğü bir 
dönemde dünyaya gelmiş, daha çocuk iken babasının kaybı ile başlayan yolculuk, aşırı 
korumacı bir anne ve sadakatsiz bir eş ile devam etmiş. Şarkıların lirikleri detaylı olarak 
incelendiğinde ve vokallerdeki tonlamalar dikkate alındığında bu zorlukların izlerini ne kadar 
ustaca sanatına aktardığı görülebiliyor. Ben de bu yolculuğa Waters’ın babasının kaybıyla 
başlıyorum denilebilir. Nitekim acısı başta olmak üzere bütün yoğun duygularını bu denli 
ustaca sanatına aktarmış olması benim neslimi onun yolculuğuna yoldaş ettiği gibi 
önümüzdeki nesillerin de kalbini kazanacak. Yeni neslin büyük bir kısmı bu yapıt ile lise 
döneminde tanışır. The Wall, agresif ve anarşizme yatkın olduğumuz, hormonlarımızın 
oldukça yüksek seviyelerde seyrettiği bu dönemlerde, öğretmenlere ergenlikle gelen öfkenin 
bir kısmını kusma şeklimizdir. Ben Pink Floyd ile tanıştığım da ilkokul ikinci sınıf 
öğrencisiydim. Dolayısıyla bu yapıtı anlamaya çalışmak ve anlayabildiğim kadarını 
hazmetmek için bir hayli vaktim oldu. Düşününce ben 8-9 yaşlarında iken 21-22 yaşlarında 
elimden tutan, hayata dair bana resimler gösteren bir ağabey gibi.   
Albümdeki her bir şarkı duvardaki bir tuğla gibidir ve her bir tuğla bir hayat hikâyesi. 
The Wall’dan bahsederken hep bütünü ele almak gerektiğine inanıyorum nitekim birkaç 
tuğla çıkardığımız takdirde duvar yıkılacaktır. Albümle ilgili en çarpıcı detaylardan biri belki de 
ilk şarkısının “Burası değil miydi?” diye başlayıp, son şarkısının “Geldiğimiz yer” şeklinde 
bitmesidir. Oluşan dairesel döngünün, hayatın kendini tekrarlayan boş bir uğraşı olduğuna 
dair kötümser bir yorum olduğu söylenebilir. Genel olarak bütün albüm kötümser ve 
melankolik bir temadadır. Protagonistin doğumundan itibaren kendisinin ve toplumun yoğun 
çabalarıyla etrafına ördüğü duvarla beraber toplumdan ve toplumsal olaylardan 
uzaklaşmasını anlatır. Aslında başta The Wall keyifli bir günde dinlenmez demiş olmamın en 
büyük sebebi, kulaklıkları taktığınız anda bahsi geçen protagonist siz olursunuz. Her tuğla 
yazarın hayatında olduğu gibi sizin hayatınızdan da bir yansıma taşır. Her şarkıdan yaşanmışlık akar sanki bir zaman makinesinin içerisinde geçmişte bir yolculuğa çıkmışçasına. 
Ben hikaye ilerledikçe bütün depresifliğin, melankolinin arkasında su yüzüne çıkmaya çalışan 
bir umutla karşılaşırım. Acaba hala bir şeyleri değiştirecek gücüm ve zamanım olup 
olmadığını sorgularım. Birinci diskten ikincisine geçiştir bu. Saat sabah beşe geliyordur ve 
hava yavaş yavaş aydınlanmaya başlıyordur. Bana hep anonim alkolikler tarzı destek 
gruplarının “Günde bir gün.” şeklindeki yaşam felsefesini hatırlatır. Kimisi, yeni bir günün 
doğuşuyla büyük bir dalganın gelip kumda bıraktığımız bütün izleri silmesinden ölümüne 
korkar iken, kimisi o günün doğmasının umudunu bekleyerek yaşıyor. Bu duygu, albüme 
verdiğim her saatin bana hayatımın birkaç ayını geri verdiğini hissettiriyor.  
Bora Baş 
HAYAT VE SEYİRCİLERİ 
 
  Bir canlının gözlerini ilk açışı ile son kapayışı arasında geçen küçücük dilime “hayat” adı 
verilir. Hiç durmayan bir saat gibi işleyen zaman da bu aralıkta binlerce farklı şey yaşatır, sayısız 
değişik şey gösterir canlıya. Bu nedenle bence hayatın başrol oyuncusu zamandır. Baştan sona 
kesilmeyen, aksamayan ve kontrol edilemeyen zamanın yanında tüm diğer canlılar ise ancak bir 
seyircidir aslında. Kendi hayatlarına istedikleri kadar yön verseler de aslında bu süre içinde 
kontrol edebildikleri şeyler yaşadıklarının milyonda biridir.  
 
  Bu sebeplerle canlıların birer izleyici konumunda olduğu kabul edilir ise, gözler bu 
hayattaki en önemli silahtır onlar için. Murathan Mungan da Solak Defterler adlı kitabındaki 
“Ağacın gözleri” şiirinde bu durumu benzetme yolu ile işlemiştir. Giriş kelimeleri, “kesidine bak 
içindeki halkaların” şeklinde ağacın yaşını belirten halkaları kasteder. Ağaçlar yeryüzündeki en 
yaşlı ve en durgun canlılardır. Bu nedenle de en iyi seyirci aslında onlardır. Başlıkta da 
kullanıldığı gibi, bir ağacın gözleri en çok şeye tanık olmuş zamanı en ağır yaşamış şeylerdir o 
yüzden. Hareket etmek, konuşmak, kendini ifade etmek gibi özelliklere sahip değillerdir. 
Tomurcuklarını ilk açtıkları dönemden köklerinin kuruduğu evreye kadar tüm hayatlarında  
sadece zamanın kurbanı olmuş ve başlarına gelen, etrafta yaşanan şeylere tanık olmuşlardır.  
Daha sonra ağaçlar için “yaşar gibi değil, seyreder gibi” ve “ağaç gibi kabullenmek”(Mungan, 
2016) kelimelerini de kullanan Mungan bu kanılara da destek çıkmıştır. 
 
  Fakat hayatın tek seyircisi ağaçlar değildir. En somut örnek onlar olsalar da, tüm canlılar 
birer seyircidir ve insan da şüphesiz ki bunlardan biridir. Diğer canlılara üstünlük sağlamış ve 
düşünme yeteneğinin fazla olması sebebiyle onları ezmiş olsa da zamanın karşısında insan da 
yenik düşer. Zaman bazen insanı mutlu eder, bazen ise yaralar. Bazen heyecanlandırır, umut 
verir, bazen ise içini karartır hüzünle kaplatır. Sonuç olarak kontrol hep zamandadır. İnsan 
zamanı ne yok edebilir, ne durdurabilir ne de biraz olsun hızını değiştirebilir.  Murathan 
Mungan’ın şiirinde bahsettiği asıl konu da insanlardır zaten. Ağaç benzetmesini insanlar için 
yapar. “…solgunlaşıp uzaklaşan her şey gözlerinin önünde, ayaktasın seyrettiğin manzaranın 
içinde…”(Mungan, 2016) bu dizelerde insana seslenir. Tüm insanlığa değil ancak zamandan 
ağzının payını almış, zamanın akışına ve yaşattıklarına yenik düşmüş birilerinedir bu söylem. 
İstemediği şeyler olan, genelde aşk acısı veya hasret duyguları ile yanan insanlara seslenir. Onlar zamana karşı en büyük yenilgiyi alanlardır zaten. Çünkü belki de en çaresiz durum onlarındır ve 
çaresizlik insanı zamana karşı tam bir seyirciye çevirir. Kavuşanlar zamanı durdurmak isterken 
kavuşamayanlar zamanı hızlandırmak ister. Ayrılanlar geri almak isterken hiç kavuşamayacaklar 
da yok etmek ister belki. Fakat hepsinin tek yapabildiği bu dileklerine aldırış etmeyen zamanı 
kabullenip yaşamak ve hayatı seyretmektir. Mungan’ın dizelerindeki insanın seyrettiği manzara 
da hayatın ta kendisidir zaten. “kendi hızıyla eskiyen” tabirini kullanır bunun için de. Hayatın 
motorudur bir nevi zaman ve kimse dokunamaz. İnsanın belirlediği değil, kendi hızı ile eskir 
hayat ve bu hız da zamandır. Mungan’ın kelime oyunları ve benzetmeleri şiirinde çok etkili ve 
hızlı bir şekilde işlemiştir ağaç, insan ve zaman kavramlarının bu derin ilişkisini. 
 
  Sonuç olarak atılan her adım, verilen her karar önemlidir ancak hayatın gerçek 
kontrolcüsü insan değil zamandır. Herkes Mungan’ın dizelerindeki bir âşık kadar etkilenmese de 
zamandan, herkesin hayata seyirci olduğu zamanlar vardır. İnsan da bir ağaç kadar etkisiz 
olmasa da, hayat üzerinde asla bir oyuncu değil, diğer her canlı gibi bir seyirci olacaktır her 
zaman. 
 
Kaynakça 
Mungan, Murathan. “Ağacın gözleri”. Solak Defterler. Istanbul: Metis, 2016. 
 http://www.insanokur.org/solak-defterler-murathan-mungan/ 
 
Fatma Selin Sevim         1 
TURK 102                     
Gün Işığına Hasret Hayatlar 
 
İnsanın  içi  ürperiyor  düşündükçe  yerin  kilometrelerce  altında  çalışan  işçileri. 
Kapitalist  dünya  düzeninde  ezilmeye,  dışlanmaya  uzun  yılar  boyunca  mahkûm  edilmiş 
emektarla onlar. Émile Zola’nın Germinal adlı eserini okuduğum zaman bu düşüncelerim gün 
yüzüne bir kez daha çıktı. Fakirlerden her seferinde biraz daha alıp zenginleşmeye devam 
eden ve kendilerini üst tabakadan ziyade ‘üst insan’ olarak gören zenginler olduğu sürece bu 
düzen böyle devam edecek. Belki birkaç yüzyıl daha…  
“Étienne canavarın etinden oluşan günlük tayınını yuttuğunu görüyordu, asansörler 
hiç durmadan inip çıkıyor, lokmaları kolayca yalayıp yutan o doymak bilmez devin 
gırtlağından aşağı insan taşıyordu.”(Zola, s.37) 
Günler, aylar, yıllar akıp gittikçe zenginler daha çok kazanmaya, işçiler ise daha çok 
kaybetmeye  alışıyor  aslında.  Hak  ettikleri  parayı  kazanamadan  kaybediyorlar.  Daha  da 
önemlisi ağır çalışma şartlarından dolayı fiziksel sağlıklarının yanı sıra akıl sağlıkları da 
bozulmaya  başlıyor.  Yeri  kilometrelerce  alta  kazmaya  başladıkları  andan  itibaren 
sağlıklarından, umutlarından ve hayallerinden uzaklaşıyorlar birer birer. Tıpkı gün ışığını 
arkalarında  bırakıp  sonsuz  karanlığa  doğru  yürüdükleri  gibi.  Gün  ışığı  yerine  karanlığı, 2
 
kaybettikleri umutları yerine ise bir kuru ekmeği tercih ediyorlar çaresizce. Ne de olsa dünya 
düzeni ‘ezen ve ezilen’ ilişkisini gerekli görüyor. Öyle ki, daha çok kazanabilmek adına bazı 
insanların kendi mezarlarını çoğu zaman bilinçsizce kazmasına müsaade ediyor, hatta buna 
mecbur bırakıyor… 
“Özgür oldukları söylenerek işçiler bir köşeye atılmıştı, evet, onlara açlıktan ölme 
özgürlüğü tanınmıştı, onlar da bu özgürlüğü doyasıya yaşıyorlardı. Seçildikten sonra 
yoksulları eski çizmeleri kadar önemsemeyen ve ceplerini doldurup keyiflerine bakan 
alçaklara oy vermek karın doyurmuyordu.”(s.163) 
Acı ama gerçek bir tespit. Emekçilerimizin sahip olduğu tek özgürlük açlıktan ölme 
özgürlüğü. Çalıştıkları karanlık çukurdan bir daha hiç çıkmama özgürlüğü... Eserde işçilerin 
sefalet ve acı dolu hayatını, kasabaya yeni gelen Étienne adlı mevsimlik işçi fark etmekte ve 
açlıktan kırılan işçi ailelerini görünce harekete geçmek gerektiği konusunda diretmektedir. 
Fakat zenginiyle fakiriyle kölesi olduğumuz kapitalist düzen beklenildiği üzere bu hareketin 
başarıya ulaşmasını engeller ve insanlara acı dolu günler yaşatır. Ancak benim fikrime göre 
başarı sadece form değiştirmiştir. Hareket emekçilerin istediği iyi hayat şartlarını sağlamamış, 
olsa bile, dünyanın acımasız düzenin farkına varmasına ve umudun asla sönmemesine sebep 
olmaktadır. 
“Kan mı bu? Hayır, kömür tozu… İçimde ölene dek beni ısıtacak kömür var.”(s.9) 
Germinal’i okuduktan sonra özellikle bu satır sebebiyle aylar önce Soma faciası ile 
hissettiğim keskin acı yine yokladı yüreğimi. Ve yine bu ahlaksız düzene isyan etmeme sebep 
oldu. Aslında içimizi burkan Soma faciası ile birlikte çoğu şeyin farkına varmıştım. İşçinin, 
emekçinin  neler  çektiğini  ilk  o  zaman  anlamıştım.  Kayıplarımızı  düşünüp  ağlamıştım 
saatlerce.  İnsanlığa  olan  inancımı  ve  güvenimi  bir  anda  kaybetmiştim.  Kendimi  yalnız 
hissettim. Sonsuza dek yalnız kalmak istedim. Sonrasında, ruhumun en derinlerinde çaresizlik 3
 
duygusuyla karşılaştım. Elimden bir şey gelmediğini, insanlarda para kazanma hırsı olduğu 
sürece  bu  durumun  bu  şekilde  devam  edeceği  gerçeğini  fark  etmiştim.  Bu  yüzden 
kaybedeceklerimizi düşünüp bir kez daha ağlamıştım. Ne kadar üzülmüş olsam da bir süre 
sonra hiçbir şey olmamış gibi yaşamaya, gülmeye devam ettim herkes gibi. İnsanoğlunun 
yüreğinin  ne  denli  çabuk  soğuyabileceğini  ilk  o  zaman  anladım.  Ama  artık  eminim  bu 
gerçekçi eseri okuduktan, satırların arasında kaybolduktan sonra. Ne de olsa çiğ süt emmiş 
insanoğlu, nankörüz… 
 
 
Kaynakça: 
Zola, E., & Yılmaz, S. (2006). Germinal. 7, İstanbul : Oda, 2006. 
 
 
 
 
 
 
 
 
 
 
 
 
 
 
 4
 
 
 
 
 
 
 
 
 
 
 
 
 
Esin Koç 
Hayatı Hazırlıksız Yaşamak 
 Yüzyıllardır düşünür insanoğlu; “Aşk nedir?” diye. Kimisi hayranlık der, kimisi duygusallık. Kimisi 
içinse geçici bir hevesi ifade eder. Kimileri ise insan insana kavuşunca adı aşk değil meşk olur, aşk 
sevip de kavuşamayanlar için mümkün olur derler ki çok da doğru söylerler. Bugüne kadar aşk adına 
yapılmış en doğru tanım budur bence. Aşk denilen şey kavuşamamanın ta kendisi değil midir? Çünkü 
hasret kalındıkça sevgiliye bir kor ateş gibi büyür yürekte aşk. Bu yüzdendir ki; en güzel şiirler hep 
uzakta olan sevgiliye yazılır, en duygulu şarkılarsa sevip de kavuşamayanların bestesidir. Gerçekçi bir 
bakış açısıyla buna elde edilemeyenin çekiciliği deriz, romantik bakarsak da adı imkânsız aşk olur. O 
imkânsızı mümkün kılmak için sesimizi duyurmamız gerektiğine inanırız. Bu yüzden bazılarımız kaleme 
sarılır duygularımızı yazarak ifade ederiz, bazılarımız şarkılar besteleriz, bazılarımız ise resim yaparız.  
 Peki ya sevdiğimiz yanımızda olsa, tıpkı hayallerimizdeki gibi bir bütünü yarım olarak 
tamamlayabilsek yine aynı şekilde hisseder miyiz? Günümüzdeki en büyük ilişki sorunu kadınların, 
erkeklerin romantik olmamasından şikâyeti; erkeklerin ise kadınların kaprisinden şikâyet etmesi değil 
mi? Yokluğunda varlığı ile ilgili hayaller kurduğumuz, her lahza aklımızı meşgul eden kişiyi elde edince 
neden bu romantikliği bırakıyoruz? Ya da şöyle sorayım: Yeter ki yanımda olsun ne isterse, ne derse 
yapacağım gibi cümleler kurarken o kişiyi hayatımıza alınca neden ihmal edip egolarımıza yenilmeye 
başlıyoruz? Tüm bu sorular için tek bir cevap vermek gerekirse eğer aşkın kavuşamamakla eş değer 
olduğu gerçeğini rahatlıkla yineleyebilirim. Ali Lidar’ın Alengirli Şiirler adlı kitabındaki şiirleri okurken 
bunu daha net bir biçimde anladım aslında. 
 Şiir denildiğinde aklımıza romantizm geldiği için biraz da bu romantizmi realist bakış açısıyla ele alıp 
eleştirmek istiyorum aslında. Okuduğum şiir kitabında “Hayatın Provası Olmaz” adlı şiir gibi birçok 
şiirin severek ayrılmanın verdiği acıyla yazıldığını düşünüyorum. “ Sevgilim denmez artık uzaktaki 
sevgiliye… ”(Lidar 5) dizesinde şairin bir ayrılık yaşadığı açıkça anlaşılıyor zaten. Bir dönem bir 
birliktelik yaşanmış ve sonrasında yolları ayrılmış. Peki, neydi acaba onları ayrılığa iten? Kim daha çok 
sevdi? Giden mi kalan mı? Kalan en çok sevendir bence. Çünkü en zorudur kalmak. Beraber çıktıkları 
yolda artık tek başınadır kalan ve durmadan devam eder aynı yolda. Nokta koyamadan biten tüm 
cümleleri için… En kötüsü ise pişman olur kalan. Gitmesine rağmen suçlamaz sevdiğini. Hataların 
kendisinde olduğuna inanır ve hatalarını düzeltemediği için pişmanlık duyar. Diğer taraftan giden 
neden gitmiştir? Gerçekten sevmiş olsa gider miydi? Belki o da çok sevdi ama en başa dönersek giden 
de elde edemediğini elde etmek için gitmedi mi? Giden gözü kara olandır. Gözü karadır çünkü bu 
ayrılığın sonrasında nasıl olacağını göremeyecek kadar kararmıştır gözleri. Ayrı kalmanın verdiği 
hasretle içindeki aşk alevlendiğinde başlar gidenin pişmanlığı da. Tüm bunlar her ikili ilişki için geçerli 
olmasa da anlatmak istediğim şey aşkın ancak ayrı kalma durumunda mümkün olduğu aslında. 
Böylece bir kez daha anlamış oluyoruz ki kavuşunca adı aşk olmuyor. 
  Fakat asıl önemli olan şey aşk değil, aynı yolda sevgiyle birlikte yürüyebilmektir. Çünkü aşk geçicidir 
sevgi ise sonsuza kadar seninle yaşar. Şair de bize şiirin başlığında hayatın provası olmaz diyerek 
yaşadığımız her şeyin bir kere olduğunu ve bu yaşadıklarımızı tekrar yaşama fırsatımız olmadığını 
anlatıyor. Gerçekten inandığınız bir sevgi varsa bunun kıymetini bilin ve bugün son gününüzmüş gibi 
yaşayın. 
  
Kaynakça 
Lidar, Alengirli Şiirler, İstanbul, 2015 
Merve Gül KAYA 
21502235 
TURK 101 
ASSIGNMENT NO:4 
28/04/17 
HAFIZA KAYBI 
Hikâyeler  masallar  ve  destanlar,  yüzyıllardan  bu  yana  kuşaklar  boyu  anlatılıp 
kulaklarımızda yankılanan, biz fark etmesek de bizim değerlerimizi, doğru ve yanlış algımızı 
ve kültürümüzü ilmek ilmek işleyip bunu gelecekkuşaklara aktaran yegâne sözlü toplumsal 
karakter taşıyıcılarıdır. Ataların kahramanlıkları, topluma biçilen roller ve korunması gereken 
değerler bu yolla benimsetilegelmiş, özellikle küçük çocuklarda toplumsal benlik, aidiyet gibi 
sonradan  kazanılması  çok  zor  olan  hayati  değerlerin  oluşması  yine  bu  sözlü  kaynaklarla 
sağlanmıştır. 
Hepimizin vardır, şöyle torunlarını yanı başına toplayıp kendi geçmişiyle bu geleneksel 
hikâyeleri harmanlayarak torunlarının ufkunu genişletmek için can atan dedelerimiz ya da 
nenelerimiz. Ben halâ hatırlarım nenemin yatmadan önce her gece anlattığı değişik 
hikâyelerini ve o önemli ritüellerimizden biri olan gece duasını. Bu sanki ona verilmiş ulvi bir 
görevmiş gibi her gece aksatmaksızın bunu yerine getirmeye çalışırdı. Sonra ne mi oldu 
dersiniz? Biz büyüdük, o hikâyelerle büyüyen çocuklar büyüdü; ellerine tabletler verildi, akıllı 
telefonlar verildi. Her gece ‘trend topic’ olan şarkıları dinlediler, dünya genelinde yüksek 
puan alan film ya da dizileri izlediler. Sonra her dönem bu film ya da dizilerdeki karakterlerin 
‘moda’ olan saç tarzını uyguladılar kendilerine. Benzer tarzda kıyafetler satın aldılar, 
kullandıkları kelime kalıpları bile dönem dönem aynıydı bu hayali karakterlerle. Ama 
hallerinden gayet de memnunlardı, bu dünyaya hâkim olmuş genç ‘jargonu’ anlayabildikleri için, bu dilden konuşup kimsenin anlayamadığı espriler yapabildikleri için kendilerini ‘cool’ 
kabul edip, bir başka dönemin ‘moda’ sı gelip hayatlarına yön verene dek kendi ‘erişilmez ve 
benzersiz’ hayatlarına devam ettiler. Peki ya o destanlar, hikâyeler, o sakin sessizlik, yarı loş 
ışık; sonradan kimsenin aklına geldi mi ki tek kültürlülüğün içine bu kadar çekilmişken? Evet, 
aslında elektrik kesildiği bazı zamanlar; tüm o telefonların, tabletlerin, TV’nin kapandığı, 
azıcık da olsa o derin sessizliği ve sakinlik veren loş ışığın tatlı huzurunu hissettiğimizde, “Bu 
atmosfere giden çok iyi bir şey vardı neydi o, neydi?” diye aranırken bir anda aklımıza 
geliverir: “Anne hani şu nenemin anlattığı hikâyeler vardı ya onlardan anlatabilir misin birkaç 
tane?” sorusu sorulur ve o gece mum ışığında mesajlar, mailler, parlak akıllı telefon ekranları, 
kafa ütüleyen onlarca ses olmadan sakinlik içerisinde o hikâyeler dinlenir; o uzun süredir hiç 
teneffüs etmediğimiz dinginlik, bize, aslında yaşamamız gereken hayatın bu olduğuna dair bir 
iç muhasebeye yöneltir. 
Dünyanın bizi içine soktuğu o derin kapitalizm, globalleşme ve tek kültürlülük girdabı 
aslında biz hiç fark etmesek de bizim değerlerimizi soğukkanlılıkla ve hiç acele etmeden 
bizden birer birer alıyor. Onun yerine aslında kendisinin bile tasvip etmediği, nereden geldiği, 
sınırlarının kim tarafından çizildiği belli olmayan değerleri ve inançları bize altın tepsideki 
zehirli bir yemek gibi sunuyor. Dünyanın tüm insanlarının aynı şekilde giyiniyor, aynı dilde 
konuşuyor, aynı şekilde besleniyor ve sadece aynı değerlere sahip oluyor olması aslında ciddi 
derecede endişe edilmesi gereken bir mevzu. Çünkü biz bu globalleşme adı altında 
hayatımızdaki bizi biz yapan en önemli farklılıklarımızı yok ediyoruz. Neden modern insanın 
giyinme çeşidi tek tip? Buna kim karar veriyor? Geleneksel giyimli birini görünce neden 
yargılıyoruz? ‘Fast Food’ un bütün dünya mutfaklarına girip insanların temel beslenme  
alışkanlıklarını bütünüyle değiştirmesinin ardından neleri kaybettik? Bunlar, ardında yatan 
anlamları uzun uzadıya düşünülüp analiz edilmesi gereken sorular. Unutmamalıyız ki biz derin ve güçlü kültürel değerleri olan bir toplumuz. Şüphesiz ki bu yoğun kültürün oluşması 
ve şekillenmesi de yüzyıllarca yıl sürdü. Aynı şekilde o dede ve nenelerimizin anlattığı destan 
ve hikâyeler de. Eğer dikkat etmezsek, bu oluşması yüzyıllar süren kültürümüz ve 
değerlerimiz tamamen yok olabilir ve biz de hafızasını kaybetmiş bir toplum olarak kalabiliriz. 
Kaynakça 
Mesela, İskender PALA 
 
FARKLI BİR SON…/Başak Çorak 
Fabllar, ders verme amacı güden, güldüren ve düşündüren manzum öykülerdir 
ve ana karakterleri genellikle hayvanlardır. George Orwell tarafından yazılan Hayvan 
Çiftçiliği fabl tarzındaki bir romandır.  
  Hayvan  Çiftliği,  konu  olarak  insanlar 
tarafından uzun bir süre boyunca ezilmiş olan 
hayvanların başkaldırarak bağımsızlıklarını ilan 
etmesidir.  Bu  bağımsızlık  savaşının  başında 
bulunan iki lider –Snowball, Napoléon- vardır. 
Zorlu  çabalarla  elde  edilen  bağımsızlık 
sonucunda herkesin eşit olmasını sağlayacak 
belirli kurallar konulur. Fakat romanın ilerleyen 
bölümlerinde bazı domuzların bu kuralları ihlal 
etmeye  başladıkları  ve  bundan  dolayı  ahırda 
işlerin  karışmaya  başladığı  anlaşılır. 
Hayvanların  en  zekisi  kabul  edildiklerinden 
dolayı ahırın kontrolünü domuzlar ele aldıktan 
sonra  bazıları  hem  güç  hem  de  ayrıcalık 
açlıklarından  dolayı  uğruna  savaşmaya 
başladıkları  yoldan  saparlar.  İlerledikleri  yol 
özgürlük arayışından, güç ve ayrıcalık açlığına 
döner. Daha önceleri insanlar tarafından ezilen 
ahır hayvanları, şimdi ise domuzlar tarafından 
ezilmeye başlarlar ve roman burada son bulur.  
Romanda,  ezilenin  bağımsızlık  uğruna  vermiş  olduğu  savaş  beni  en  çok 
etkileyen etmendir. Elde edilen bağımsızlık romanın sonunda başka biri tarafından 
(domuzlar)  ahır  hayvanlarının  elinden  alınır.  Romanın  sonu  okuyucu  derinden 
etkilese de ben başka bir sonun var olmasını isterdim. Benim düşüncemdeki sona 
göre  ahır  hayvanları,  kimsenin  ellerinden  alamayacağı  mutlak  bağımsızlıkları 
ulaşmıştırlar.  
 
İşte benim düşüncemdeki Hayvan Çiftliği sonu… 
  “Daha yirmi otuz metre kadar uzaklaşışlardır ki, oldukları yerde kalakaldılar. 
Çiftlik evinde bir gürültüdür kopmuştu. Geri dönüp hızla eve koştular ve pencereden 
içeri baktılar. Evde korkunç bir kavga patlak vermişti: bağırıp çağırmalar, masaya 
vurmalar,  kuşkulu  sert  bakışlar,  küfür  kıyamet…  Anlaşıldığı  kadarıyla  kavganın 
nedeni, Napoléon ile Bay Pilkington’ın aynı elde maça ası çıkarmış olmalarıydı. 
  İçeride  on  ikisi  de  öfkeyle  bağırıyor,  on  ikisi  de  birbirini  benziyordu.  Artık 
domuzların  yüzlerine  ne  olduğu  anlaşılmıştı.  Dışarıdaki hayvanlar,  bir  domuzların yüzlerine,  bir  insanların  yüzlerine  bakıyor;  ama  onları  birbirlerinden  ayırt 
edemiyorlardı.” (Orwell Hayvan Çiftliği) 
  Domuzlardan ve domuzların davranışlarından çoğu zaman şüphe etmiş olan 
Clover,  bu  görüntü  karşısında  ne  yapacağını  şaşırır.  Adeta  pencerenin  önünde 
donup  kalmıştır.  Şimdiye  kadar  hep  kuralları  yanlış  hatırladığını  düşünerek, 
domuzların  yaptıklarında  yanlış  bir  taraf  bulamamıştı  fakat  şahit  olduğu  o  iğrenç 
görüntü sonrasında, bir şeylerin yanlış gittiğini anlar. 
  Uzun bir süredir hayatta olup bir sürü şeyi görüp geçirmiş Benjamin’e yardım 
için koşar. Hayvanlar ve insanlar arasındaki savaşa ve hayvanların yaşamış olduğu 
devrime hiçbir zaman ilgi göstermemiş olan Benjamin, ilginçtir ki, Clover’ı pür dikkat 
dinler. Clover, pencereden gördüklerini teker teker Benjamin’e anlatır ve emin olmak 
için kendisinde bir hata olup olmadığını sorar. Benjamin, ona “Gördüklerinin yanlışlığı 
kesindir ve tek sorumlusu domuzlardır. Senin kendinde hata araman ise yanlıştır.” 
der. Clover’a ve yanındaki hayvanlara, anlayacaklarını umarak, neden yaşanmış olan 
hayvan devrime uzak kaldığını anlatır.  
  “Biliyorsunuz ki, ben uzun zamandır hayattayım. Sizin gördüğünüz, tanıdığınız 
hayvanların iki, hatta üç katıyla tanıştım. Bu kadar tanışmışlık beraberinde olaylar 
getirir. Yani hiçbirinizin hayatı boyunca görmediği olaylara tanık oldum. Siz gerçekten 
inanıyor musunuz bu hayvan devrimi denilen şeyi ilk siz başlattınız? Gerçekten bunu 
ilk  düşünenler  sizlerdiniz?  Sizden  çok  daha  önce  buna  benzer  olayları  gördüm 
geçirdim ben.” 
  Benjamin’in  anlattıklarıyla  heyecanlanan  hayvanlar,  bu  konuşmanın  nereye 
varacağını  merak  etmişlerdir.  Hepsinin  aklında  var  olan  soruların  cevabını, 
Benjamin’in  konuşması  sonucunda  elde  edebileceklerini  umuyorlardır  ve  bundan 
dolayı hepsi Benjamin’i çok dikkatli bir biçimde dinlemektedirler. 
  “Ben gençken, buna benzer bir devrimle karşı karşıyaydık. Biz de çok çalıştık, 
çabaladık insanları bahçemizden kovmaya. Başardık da. Aynı sizler gibi. Ve bizim de 
liderlerimiz domuzlardı. En zekilerimiz domuzlar; ona ben de katılırım fakat hepimizin 
unuttuğu bir şey var ki, en kurnazımız da domuzlar. Benim gençliğimdeki devrimde 
de başımızda domuzlar vardı ve onlar da her hayvanın eşit olarak yaşayabilmesi için 
belirli kurallar koymuşlardı.  Ve  onlar da,  aynı  Napoléon  gibi,  kendilerini sonraları 
kaybettiler. Bir bakıma sahip oldukları güç onları da kör etti ve şu anda bu çiftlikte 
bulunan domuzların birçoğu da bu durumdalar.” dedi yaşlı Benjamin. 
  Bunları duyan hayvanlar şok olmuşlardı. Hepsi, bir anda birbirlerine bağırmaya 
başlarlar. Nasıl olanları fark edemediklerini anlamaya çalışırlar ve bundan dolayı da 
birbirlerini  suçlarlar.  Napoléon’un  her  zaman  doğru  olduğuna  inanan  Boxer  bile 
çiftlikte, bazı şeylerin yanlış gittiğini ve bunların sorumlusunun Napoléon olduğunu 
kavrayabilmiştir.  Uzun  bir  süre  düşündükten  sonra  Clover,  herkesi  susturup 
Benjamin’e bu konu hakkında ne yapabileceklerini sorar. Benjamin ise ona “Sizler 
insanlara karşı bir devrim gerçekleştirdiniz. İnsanları liderlikten devirmek, domuzları liderlikten devirmekten her zaman daha zor olmuştur. Sizler bir bütündünüz. Elde 
etmeyi  istediğiniz  özgürlük  uğruna  hep  birlikte  çalıştınız  ve  yine  aynı  bu  şekilde 
domuzları liderlikten devirebilirsiniz.” cevabını verir ve ahır hayvanlarının yanından 
uzaklaşarak onları yalnız bırakır.  
  Benjamin’in ahır hayvanlarına söylediği şeyler çerçevesinde, hayvanlar gizli 
buluşmalar  düzenlerler.  Domuzlar  artık  neredeyse  her  zaman  evde  kalmaya 
başladıklarından dolayı bu gizli buluşmaları düzenlemek, ahır hayvanları için pek de 
zor olmamıştır. Bu buluşmalarda, hayvanlar hep birlikte domuzlara karşı olacak olan 
yeni devrime lider olarak Clover’ı seçerler. Uzun buluşmalar ve konuşmalardan sonra 
devrimin  nasıl  gerçekleşeceği  kararlaştırılır.  Ve  domuzlar  haricindeki  diğer  tüm 
hayvanlar bölünmez bir birlik içinde domuzları liderlikten devirmeye hazırlardır. 
  Devrimin  başlayacağı  gün  geldiğinde,  tüm  hayvanlar,  başta  Clover  olmak 
üzere, teker teker domuzların yaşadığı eve girerler ve Clover, “Bizler başımızda insan 
yüzlü hayvanlar istemiyoruz. Bizler lider olarak iki ayaklı hayvanlar istemiyoruz. Eğer 
istemiş olsaydık siz domuzlar biz olmadan hayatta insanları deviremezdiniz. Ve şimdi 
anlıyoruz ki insanlardan hiçbir farkınız kalmadı. Dört ayak iyi, iki ayak kötü.” der ve 
tam  o  anda  evde  bir  kargaşa  kopar.  Ahır  hayvanlarının  kararlılıklarından 
anlaşılabileceği  gibi  hiçbiri,  domuzlardan  tamamen  kurtulmadan  durmayacak, 
yılmayacaklardır. 
   
 
CEMİLE ECE KURNAZ
21400594
INSTRUCTOR: BAŞAK BERNA CORDAN
TURK101-1
Yeni nesil bilmez, anlamaz sanıyorlar. Oysa herkes Sabahattin Ali’nin  ’sındaki
küçük Hasan gibi hayatında bir kere de olsa zorlu süreci tadıyor. Yaşam kaygısı, ekmek
parası savaşı veya sadece hayat akışGı…E İsÇtaMnbuİlŞ’dTa 1E94 3 yılında yazılan bu öykü kitabının
tozlu sayfalarını çevirdikçe, o yıllarda ben nasıl bir hayat sürerdim acaba diye içimden
Yeni Dünya
geçiriyorum.
Çocuklarına bakmaya çalışan ve daima aç kalan Hasan’ın anası mı olurdum yoksa tutuklu
ve hasta kocası ölen kadın mı? Gözlerimi kapayınca, benim öyküm canlanıyor gözlerimin
önünde.
Babam da anam da köylü çocuklarıydı ama yine de küçük hayatlarını şehre
taşıyabilmişlerdi. Kıt kanaat geçiniyorduk, okul çıkışları kendi harçlığımı çıkartmak için
simit satıyordum. Fırıncı amca uzaktan akrabamızdı fakat bir gün eksik para getirsem
sopayla dövüyordu beni. Annem temizliğe evlere, babam gece vardiyasına fabrikaya
giderdi her gün. Akşam yemeğimizi beraber yiyemezdik, babam işte olurdu. Mum
ışığında ödevlerimi yapardım. Ödevim bitince hemen söndürürdük ki bitmesin
mumumuz. Annem bana hikâyeler anlatırdı karanlıkta. “Öğretmen ol istiyorum
çocuğum” derdi hep. Sonunda olabildim de, çok şükür.
İlk görev yerim için beni Ege’nin güzel köylerinden birine atadılar. Ülkenin batıya bakan
yüzü gelişmiştir sanırken gittiğim köyün okulunun olmadığını öğrendim. Devlet daha
oraya ulaşamamıştı çünkü, adamakıllı bir yolları yoktu. Sulak bölgede toprak kuru
kalmıyor, her yer çamur oluyordu. Ne köylü gidip gelebiliyor ne de köye dışardan birisi
ulaşabiliyordu. Okul yapabilmek için kolları sıvadım. Önce çocukları organize etmekgerekiyordu. Hepsini topladım ve taş, kil veya odun ne bulurlarsa getirmelerini söyledim.
Birkaç hafta sonra köylünün de desteğiyle okulu kullanıma açtık. Köy ahalisinin bana,
şehirde bulamayacağım kadar saygıları vardı. Gözlerimi yola dikmiştim, böyle köye yol
yakışırdı, yapılmalıydı. Gerekli başvuruları yaptık ama –civar köyleri de organize ettiğim
halde- sonuç alamadık. Gel zaman git zaman vali el attı işe, belki devlet büyükleri gelir
diye. Yol güzel olunca köydeki itibarım arttı tabii. Ne yazık ki bu durum uzun sürmedi.
Kötü yapılan bu sebepten çabucak eski  line dönen yoldan beni sorumlu tuttular.
Öğrencilerim dahil tüm köy bana kin tutmaya başlamışlardı. Muhtar da farkındaydı olup
bitenin ve beni uyarmak istiyordu. Gitmemin iyi olacağını söyledi ki ben de bir süredir
bunu düşünüyordum. Ben de gittim.
hâ
O zamanlar yaşasaydım, köylü tarafından istenmeyen öğretmen olurdum. İstenmemekle
işimin ilgisi olmazdı, iyilik yapmak isterken kötü duruma düşerdim. Eh boşuna dememiş
atalarımız, kaş yaparken göz çıkarma diye. Ben de o hep iyilik yapmayı isteyen, ancak
karıştığı olaylarda hep ağzı yanan insanlardanım. Kimse de demiyor ki “Ece’dir iyi kızdır,
o kadar da yardımı dokundu. Üstelik bu istemeyen sonuçta onun parmağı yok ki” diye.
Ah azizim, beni hiç anlamıyorlar. Olur ya hani, annemle ablam kavga ederlerken araya
girip kavgayı bitirmek istesem, sonunda kendimi kavganın merkezinde buluyorum. Yok
yok, bu böyle olmaz. Bu işin bir hâl çaresi bulunmalı da bulunamıyor. Bu benim kaderim
sanırım, 53 yıl önce doğsam bile bu kader bırakmazdı peşimi kesin, asfalt yüzünden
suçlanan öğretmen olurdum.
Ne güzel demiş Sabahattin Ali “Doğrusu, dünyada rahat yaşamak için aptal olmak lazım.”.
Aptal olmalıyım ki başkalarının işine karışmak aklıma gelmesin. Gelmesin ki kötü ben
olmayayım. Çünkü tüm bunlar başkalarının işine, iyilik niyetiyle bile olsa, karışmaktan
başıma geliyor. Karışmasam da suçlu çıkartırlar mı ki beni? Bilemedim şimdi, sen nasıl
düşünmedin de yardım etmedin derlerdi ve sanırım suçlu çıkardım. Rahatlık mı
istiyorum, o zaman aptal olmalıyım, dayatılan bu. Benim  ’m, akıllı olup rahat
olabileceğim bir dünyadır.
Herhangi bir baskı karşısında aptallaşmadığınız bir gün dilerim.
Cemile Ece Kurnaz
Yeni Dünya
Akın Gün 
21000158 
 
Son 
 
Witcher 3​ şu ana kadar oynadığım en iyi oyun sanıyorum. Hikâyesiyle, karakterleriyle, 
müzikleriyle ve oynanışıyla başına oturanlara muhteşem bir deneyim yaşattı. Benim 160 ve giderek 
artan saatimi yiyen bu oyunu övmediğim yer, oyunun üzerine bir de bu yazıyı yazarsam kalmadı 
sayılacak 
 
Oyun hakkında genel bir bilgi vermek gerekirse, oyunun manevi kızını arayan Witcher 
Geralt’ın bu yolda yaşadığı olayları anlatıyor. Andrzej Sapkowski’nin aynı isimli kitap serisinden 
ilham alan oyun serisi Geralt ve Ciri’nin hikâyesini  kitapların bıraktığı yerden devam ettiriyor. 
Witcher 3​’de bu oyunun serinin final oyunu oma özelliğini taşıyor. 
 
Final oyunları bir oyuncu olarak her zaman beni üzmüştür. Oyun dünyasına ısınmışsınızdır. 
Oyunda geçen karakterler hakkında lüzumsuz derecede bilgi sahibi olmuşsunuzdur. Arkadaşlarınızla, 
internetteki yabancılarla havadan sudan detaylar üzerine saatlerce tartışmışsınızdır. Bu süreç zarfında 
seriye çıkan her yeni oyun iyisiyle kötüsüyle o seriye bir şeyler katmıştır. Grafikler güzelleşir, oynanış 
gelişir, müzikler de bestekâr’ı değiştirmedikleri sürece sıkıntı yaratmaz. Nihayetinde final oyununa 
varıldığında yılların deneyimi bu oyuna aktarılır. En rafine oynanış, en güzel grafikler, en güzel 
müzikler oyuncuların yıllar boyunca büyüyen beklentilerinin karşısına çıkar. Oyunların beklentilerin 
altında ezilmesi ender görülen bir şey değildir. Ben aynı durumun ​Witcher 3​ için de olabilme 
olasılığından çok korkmuştum. Çok şükür korkum hatasız çıktı da ​Witcher 3​ oynadığım en güzel oyun 
olarak piyasaya sürüldü. Ama final oyunu finalliğini yaptı, oyunun verdiği muhteşem haz, Geralt ile 
olan son maceramızı bitirmenin burukluğu ile karıştı. Final oyunları sanki bu sonun çığırtkanlığını 
yapıyor. 
 
Bir oyunu ilk defa oynamak apayrı bir deneyimdir. İlk defa görülen mekanların, karşılan 
diyalogların, ara sahnelerin, müziklerin verdiği ilk deneyim bir daha bulunmamak üzere kaybolur. Bu 
demek değildir ki oyunlar yalnızca bir defa oynanmalıdır. Benim dokuzuncuya oynadığım oyun bile 
var. Birçok oyun tekrar oynanışta oyunculara yeni deneyimler sunmak için uğraşır, tekrar 
oynanabilirlik özellikle rol yapma oyunları için (bu ​Witcher 3​’ün de içinde bulunğu oyun türü oluyor) 
çok önemli bir etkendir. Ama ilk oynanışın verdiği deneyim tekrar oynayanlar için ulaşılmaz kalır. 
Witcher 3​’ün ilk oynanışta sunduğu muhteşem deneyimi bir de tadamayacak olmak, yalnızca benim için değil serinin bir çok hayranı için büyük bir üzüntü kaynağı. Hatta yerli ve yabancı bir çok internet 
sitesi oyunu tamamen unutup yeniden başlamayı dileyen hayranların oyuna övgü mesajlarıyla dolu, ha 
bir de oyundaki en güzel dişi karakterin kavgasını veriyorlar ama o apayrı bir konu. 
 
Onlarca saat, yüzlerce görev, binlerce satır dialog ve ben hala kendimi bu oyundan alamıyorum. 
O kadar güzel, o kadar derin, o kadar kendini içine çeken bir yapım olmuşki bittiğini kabul 
edemiyorum. Zaten oyunu bitirmemle oyuna tekrar başlamamın aynı gün olması bunun bariz bir 
göstergesi , Türkçe dersi için oyun üzerine bir yazı yazmam ve bunu yaparken de oda arkadaşıma 
Witcher 3​’ü oynaması için baskı yapmam da tabii. 2008’den beri birlikte olduğum bir dünya ile 
vedalaşmak çok kolay olmuyor. Zamanında Harry Potter da son kitabıyla aynı hissiyatı vermişti. Bir 
şeyle o kadar yıl ilgilenince o şey de senin parçan oluyor sanırım. İnsanın bir parçasına veda etmesi de 
acı veriyor. Ama maalesef her güzel şeyin bir sonu oluyor, elde ise yalnızca anılar kalıyor. 
ÇEYİZ SANDIĞI
Bizim zamanımızda şöyleydi. Ben senin yaşındayken, ben küçükken, benim ailem, biz 
öğrenciyken... gibi sözleri çok duymuşuzdur büyüklerimizden. Şimdilerde yaşanan zamanla, geçmiş
yaşamlar kıyaslanmıştır çoğu zaman. Bunları dinlemeye meraklıysanız, hem siz hem de bu 
hikayelerin sahipleri çok şanslıdır bence.
Evet, büyükleri dinlemek herkese aynı duyguları yaşatmaz. Anlatılanlar kimilerine eziyet 
gibi gelirken kimilerimiz zevkle kulak verir, masalımsı bir tat alırız bu yaşanmışlıklardan. 
Anlatılanları, bir hikaye tadında veya kendime burdan nasıl bir pay çıkarabilirim edasıyla dinlemek 
bana keyif verici gelmiştir. Annemin, anneannemin, teyzemin, babaannemin hatta annemin 
anneannesinin çocukluk ve gençlik dönemlerine ait anıları ilgi çekici gelmiştir bana her zaman. 
Naftalin kokan sandıkların açılıp da içinden ne çıkacağını bekleyen gözler gibi benim de kulaklarım
bu gerçek hikayeleri duymayı beklerdi. Annemin anneanneme ettiği tatlı serzenişleri, büyük 
anneannemin söze girip siz ne yaşadınız ki demesiyle bizi bir zaman, bir kuşak daha geriye 
götürdüğü o günleri özlediğim zamanlarda Nazan Bekiroğlu’nun Mücella adlı romanıyla tanıştım.
Mücella romanının her sayfasında karşınıza bir tanıdık çıkıyor. O, dinlemekten zevk 
aldığınız masal tadındaki anıların sahipleriyle kitaptaki karakterlerin örtüşen hayatları, romandaki 
kurguyu daha gerçekçi kılıyor insanın gözünde. Annesinin çizdiği görünmez sınırlar içinde 
yaşamını sürdüren iyi niyetli, çalışkan, mülayim bir kız Mücella. Tıpkı benim gibi demeyeceğim, 
çünkü bizim neslimiz böyle değil ama tıpkı anneannem gibi diyebilirim rahatlıkla.
Mücella’nın annesi Neyyire Hanım için kızının iffetli olması önemliydi. Çarşıda, pazarda fazla 
görünmemeliydi. Kızı için her zaman tedbirli davranmıştı, dizgini en baştan sıkı tutmuştu. Mücella 
bu kafa yapısı ile büyütülmüş, ilkokuldan sonra okutulmamıştı. Sadece mahallenin  bakkalına kadar
gidebilmiştir tek başına. Ömrü çeyiz yapmakla ve ev işleriyle ne beklediğini bile bilemeden geçmiş 
Mücella’nın. Artık bir kısmeti de çıkmayınca kendi gibi zaman içerisinde sararan çeyizlerini 
elleriyle dağıtmış mahallesindeki ihtiyaç sahiplerine...
Çeyiz yapmak vazgeçemediğimiz geleneklerimizden biridir. Eskisi kadar el emeği, göz nuru 
şeyler yapılmasa da her anne kızına çeyiz olarak verebileceği şeyleri düşünür. Evlenmesini ister 
evladının, mürüvetini görmek ister. Zamanında kendi için kurduğu hayalleri şimdi kızı için 
kurmaktadır. Zaman çabuk akıp gittiğinde de telaşlanır, belki de kızının mürüvvetini görememe 
korkusu kaplar içini. Evliliğin her zaman mutluluk getirmeyeceğini bilirler aslında ama yine de 
umutla beklerler o zamanı.
Döndük dolaştık yine evlilik konusuna geldik. Ne tesadüftür ki önceki yazıda bahsettiğim 
filmde de bu konu işlenmişti. Filmde mutlu sona ulaşılmıştı. Okuduğum romanda ise hayatını 
çevresindekileri izlemekle, gününün büyük bir kısmını çeyiz yapmakla geçiren yalnız bir kadının 
dramatik hikayesiyle buluştum.
Eskilerde çeyizi zengin olan kız hamarat, çalışkan, evcimen diye tanınırmış çevresinde. 
Annelerin ve gelinlik kızların ellerinde oyalar, nakışlar, etaminler, iğne oyaları görülürmüş. Genç 
kızlar ellerindeki kumaşların, dantellerin üstüne iç dünyalarını, söze dökemedikleri duygularını 
işlerlerdi belki de. Tıpkı Mücella’da olduğu gibi. Mücella’nın nakışlarında da motiflerinde de 
yazılmamış bir mektup, söylenmemiş bir şarkı, bir şiir, bir destan vardı. Annesi ve çeyizlerinden 
başka neyi vardı ki Mücella’nın. Onun dantellerinde bazen bir çığlık, bazen mutlu bir gülümseme, 
bazen yanık bir türkü... Bahçe sınırlarını aşamayan hayat serüvenlerinde genç kızların iletişim 
yoluymuş çeyizleri. Şimdilerde böyle bir şey yok. Şimdinin kızlarının bu taraklarda hiç mi hiç bezi 
yok. Gerek de kalmadı zaten. Şimdilerde çeyiz sandıkları yaşlı kuşak insanlarının anılarını süsler 
oldu!Teyzemle annemin “Hem çeyizimizi yaptık hem de ne hayaller kurduk birlikte.” dediği 
aklıma geldi. Annem ne tığı ne de dantel iplerini sevebilmiş. Aklı fikri okumaktaymış. Yine de hem 
örmüş hem okumuş annem. Sandığında hayalleri de olmuş, çeyizleri de annemin. Hayallerinin 
çoğuna kavuşmuş. Çeyizlerini ise serip bir kere bile kullanmamış. Annemin hayalleri Mücella’nın 
hayalleri gibi sandık köşesinde kalmamış.
Benim de bir sandığım olsun isterim. Çeyiz sandığı değil ama büyüklerimin anılarından 
oluşan, içerisinde eski zaman hikayelerinin olduğu kocaman bir sandık. Hayallerden çok hayat 
tecrübeleriyle dolu bir sandık olsun. Tecrübeler hayallere ulaşmada bir basamaktır çünkü. Bu 
sandıkta annemin, anneannemin, babaannemin hatıraları olsun. Bu sandıkta okuduğum roman 
karakterlerinin, izlediğim filmlerdeki oyuncuların anlarsın gibisinden göz kırpan bakışları olsun. 
Benim sandığımın köşesinde örnek aldığım bir öğretmenimin kulağıma küpe olan cümleleri kalsın. 
Kendime özgü sırlarımı saklayayım bu sandıkta. Hiç yollanmamış bir mektup, sararmış bir 
resim ya da kurutulmuş bir gül...
Kaynakça
Bekiroğlu, Nazan. Mücella. İstanbul: Timaş Yayınları, 2015. Baskı
Yeşim AYDIN 
Ölümsüzlük 
  Parfümün Dansı, yazarın hayal gücünün sınırlarına hayran kalacağınız, biraz 
başına buyruk, biraz oturaklı, hem çok eleştirilebilecek hem de çok beğenilecek bir 
eser. Romanın başkahramanı ve aynı zamanda küçük bir İskandinav topluluğunun 
kralı olan Alobar adlı genç adamın başından geçen, Avrupa’dan Yeni Dünya’ya kadar 
uzanan bu serüvende birçok kültürü ve duygusal temaları içinizde hissedeceksiniz. 
Yazar her ne kadar kitabında kurguya yer vermiş olsa da okuyucusuna gerçek 
hayatta karşılaşabileceği durumları vurgulamıştır. Toplumların örf ve adetlerinin, 
hukuklarının ve toplumsal yapının işleyişinin anlatıldığı bu roman, sizleri belki de her 
şeyi arkanızda bırakıp gitmek istediğiniz o yol için cesaretlendirecek bir nitelikte. 
Toplum kurallarından nasıl sıyrılırız, sadece kendi kurallarımız çerçevesinde 
hayatımıza yön vermek mümkün müdür şeklindeki tüm soruların cevabı, ölümsüzlüğü 
bulmak adına yola çıkan bu genç adam üzerinden bizlere anlatılmış.   
  Yeryüzündeki tüm canlılar elinde olanı kaybetmemek adına hep bir uğraş 
halindedir; bir karıncadan tutun da bir ülkenin kralına kadar. İster tek bir şeye sahip 
olsun isterse birçok şeye; değişmeyen tek şey kaybetmemek uğruna verilen 
savaşlardır. İnsanoğlu devreye girdiği anda bu savaşın ve sarf edilen çabanın 
anlamını, elindekini kaybetmemek uğruna nelerden vazgeçip neleri değiştirebileceğini 
düşünmek çok da zor olmasa gerek. Herkesin çabası kendine göre en değerlidir, 
sahip olunan şey ister maddi ister manevi olsun, bizim ona yüklediğimiz anlam kadar 
değer kazanır ve bu anlamın büyüklüğü kadar savaşırız onun için.  
  Bazen bir şeye yüklediğimiz anlam, bir başkası için çok saçma olabilir veya 
farklı anlamlar barındırabilir. Mesela ölümsüzlüğü bulmak ister bazı insanlar, tıpkı 
Alobar gibi, ancak ölümsüzlük olgusu herkes için aynı anlamı mı barındırır? Kendi 
yaşadığımız toplumda, onun kuralları çerçevesinde ve bize söylendiği kadarıyla 
anlamlıdır kelimeler, başkaları içinse farklı anlamlar barındırır elbette. Alobar’ın 
toplumuna göre saçındaki tek bir beyaz tel hayatının sonlanmasına sebep iken, 
evrenin başka bir kısmındaki adam için bu belki de hayatının ikinci baharına attığı 
adımın göstergesidir.    İnançlarım ve sınırları içerisinde hayatımı sürdürmekte olduğum toplumsal 
normlara göre ölümsüzlük diye bir şey yoktur, çünkü bu kelime bize tek bir anlam 
barındıracak şekilde öğretilmiştir ve başka anlamı yokmuş gibi biz de buna inanırız. 
Ancak ben ölümsüzlüğe inanmaya başladım, yazarın bu kitabı yazmasındaki amaç 
da buydu zaten bana sorarsanız. Kitap bittiği zaman bizleri ölümsüzlüğe inandırmak, 
hayatın ne çok ciddi ne de alay eden bir olgu olduğunu öğretmek ve yaşarken 
ölümsüzlüğü hissettirebilmek, farklı bir deyişle belki de bize hayatı koklatmak… 
  Doğadan aşka, medeniyetten dine kadar birçok konuda bilgiler içeren bu eser, 
okuyucusuna yeni pencereler açıp oradan bakma imkânı sunuyor. Barındırdığı 
bilgilerin hepsi birbirinden değerli olan bu eserde, eski ve içi boş tüm bilgileri öğütüp 
kendinizi kelimelerin kokusuna bırakacaksınız. Kitapta da vurgulandığı üzere koku 
kelimesi, etrafımızda olup biten olayların özünü ve hayatımız üzerindeki etkisini 
temsil etmektedir. Bundan yola çıkarak gerçek hayatın kokusu ile kitabın kokusunu 
bağdaştırdığınız zaman ortaya çıkan ahenge kanıt göstermek gerekirse doğa ve 
insanın arasındaki ilişkinin kopacağını söyleyen bilge bu durumun en iyi örneği 
niteliğinde. Şu an önümüze yüzlerce marka koyulsa neredeyse hatasız bir şekilde 
hepsini söyleyebilecekken, sokakta yanından geçtiğimiz ağaçların veya ayağımızın 
altında ezilen yaprakların türünü neredeyse bilmemiz imkânsız. Bu durum bizlere 
hayattaki gerçeklik ile kitaptaki gerçeklik arasındaki ilişkiyi vurgulayarak, koku 
benzetmesi ile yaşanılan fakat fark edilmeyen durumları bizlere aktarmıştır. 
Farklı bakış açıları edinmek, insan hayatının en temel olguları hakkında 
düşünmek ve hayatınızı deneme-yanılma yöntemi ile değil de kesin yollar ile 
yaşamak istiyorsanız büyük bir bilgi kaynağı ve belki de kendi hayatınız için yol 
gösterici olabilecek Parfümün Dansı okumanız gereken kitaplar arasında yer almalı.
    
 
Normal Olmak Varken Neden Mutlu Olasın  
     Mutlu olmak, hepimizin peşinde koşması gereken bir hedef midir? Mutlu olmak dünyayı 
anlamamıza yardımcı olur mu? Bu sorulara herkesin cevabı farklıdır. Bazı insanlar mutlu olmanın, 
ulaşmamız gereken nihai hedef olduğunu ve dünya üzerinde yaptığımız her şeyin mutluluk için sadece 
bir araç olduğunu düşünürler. Öte yandan, bazı insanlara göre mutlu olmak kalıcı değildir ve bu dünya 
için yeterli değildir çünkü dünyada daha önemli şeyler vardır. Hatta mutlu olmak, bu dünyayı anlayan 
biri için imkansız denecek kadar zordur.  
     Bana göre mutluluğu yakalamak çok zordur çünkü kendi hayatımda her şey yolunda gitse bile 
haberleri izlediğim an mutluluk benim için ulaşılmaz hale gelir. Savaşın en ağır yükünü çeken ve hiçbir 
şeyden haberi olmayan masum çocukları, tecavüze uğrayan, öldürülen insanları ve en ağırı da 
yaptıkları kötülüklere rağmen haksızları koruyan adalet sistemini gördükçe mutluluk benim için 
imkânsız hale gelir. Büyüdükçe mutlu olmanın ne kadar zor olduğunu anlarım zira dünya üzerinde 
yaşananların farkında oldukça mutlu olmak için bir sebebim kalmaz. Etrafındakiler tarafından zeki 
denilen insanlar da her şeyin farkındadır ve bu farkındalık mutluluklarının önündeki en büyük 
engeldir. Bu yüzdendir ki sanatçılar ve edebiyatçılar kendilerini mutsuz olarak tanımlar. Dünya 
hakkında hiçbir umutları kalmamıştır ve depresyona daha çok meyillidirler. 
     Öte yandan kendini mutlu olarak tanımlayan ve hayat gayesini tamamlamış gibi hisseden insanlar 
vardır. Lakin mutluluğa ulaşsalar bile mutluluk onlar için asla kalıcı olmaz. Sebebi ise insanın bitmek 
tükenmek bilmeyen doyumsuzluğudur çünkü mutluluğa ulaşmış birisi başka şeylerin de arayışında 
olacaktır. Yeni bir ev, araba ya da kıyafet isteğimiz hayatımızın sonuna kadar devam edecektir. 30 yıl 
aynı işte çalışıp, para kazanmak ve istediğimiz şeyleri almak için tüm hayatımızı heba edeceğiz. Mutlu 
olmak için sürekli yorulup, isteklerimizi karşılamaya çalışmakla geçecektir ömrümüz. Goethe’nin 
dediği gibi “En yüksek mutluluğa erenler bile, başka arzular peşinde deli gibi koşarlar.” Bu söz çok 
doğrudur çünkü insan yapısı gereği tamahkârdır. Mutluluk onun için yolun sonunda değil, yolun 
üzerindedir. Bu yüzden mutlu olmak bizim için ulaşılması gereken büyük bir hedef değildir. 
     Arthur Schopenhauer “Mutlu bir hayat olanaksızdır; insanın başarabileceği en iyi şey kahramanca 
bir hayattır.” demiştir. Gerçekten de amacımız, mutlu bir insan olmak değil de; hayatımızı başkalarına 
yardım ederek geçirmek olmalıdır. Bu dünyada yapılması gereken en doğru şey başkalarını düşünmek 
ve onların hayatını olumlu yönde etkilemektir. Mesela bir dilenciye para vermek ya da karşılaştığımız 
insanlara gülümsemek uygulanması çok basit şeyler olsa bile o insanların gününün güzel geçmesine 
yardımcı olacaktır.  Mutlu olma gayesi ise bu durumun aksine bencilliktir çünkü kendi mutluluğunu 
düşünen birisi, başkalarının hayatını zor duruma düşünmekten çekinmez. Eğer kendimizi düşünmek 
yerine hepimizin amacı kahramanca bir yaşam sürmek olursa, dünya daha çok yaşanılabilir bir yer 
haline gelir. 
     Başka insanlara yardım edip , kahramanca işler yapmış olsak bile hayatımızın sonunda yine bir 
mutlu son beklentisine gireriz. Bu kitapta Jeanette Winterson: “Mutlu sonlar yalnızca bir 
duraklamadır. Üç çeşit büyük final vardır: İntikam, trajedi, bağışlama. İntikam ile trajedi genellikle bir 
arada gerçekleşir. Bağışlama geçmişin borcunu öder.” demiştir bu konu hakkında. Yolun sonuna 
geldiğimizde mutlu son hiçbirimiz için orda olmayacaktır. Karşılaşağımız şey ise yapmamız gereken 
büyük seçimdir: bize yapılan kötülükleri affetmek ya da onların intikamını almak. İşte bu iki tercih bize 
hayatin gerçek anlamını gösterir ve başından beri peşinden koşmamız gereken büyük hedefi gösterir. 
Sinem Yalçın 
      
    
      
 
     
ZİNCİR 
Hayatımız boyunca milyonlarca olasılık ile karşı karşıya kalıyoruz. En küçük olasılıklar bile 
hayatımızı ciddi derecede etkileyebiliyor. Gün içinde karşılaştığımız olası zaman ve mekan 
kombinasyonları çok fazla. Kendi hayatımızda bile çeşitli farklılıklar nedeniyle kararlar vermekte, çevreye 
uyum sağlamakta zorlanıyoruz, kendi içimizde bile çelişiyoruz. Bu durumda çevremizdeki insanlar ile 
uyum sağlayabilmek de epey zor değil mi? 
Sıradan bir günde bile sürekli aklıma gelir, insan ilişkileri neden bu kadar karmaşık diye 
düşünürüm. Genelde vardığım sonuç şu olur ki insanlar birbirlerinin beklentilerini hiçbir zaman tam 
olarak karşılayamazlar. Hepimiz dünyayı farklı şekilde görürüz. Kullandığımız her kelime somut bir anlama 
sahip olsa bile hepimize farklı şeyler çağrıştırır. Bu konudan bahsedince aklıma geçen seneki psikoloji 
dersi hocam ve hocamın derste anlattıkları geliyor. Bize insanların dünyayı geçmiş tecrübeleri çerçevesi 
içinde algıladığından bahsetmişti. Yani tecrübelerimiz aslında görüş açımızdır. Melesa deniz manzaralı bir 
otel odası hayal edin dersem, siz daha önce içinde bulunduğunuz ya da televizyon bilgisayar vs. 
ekranından gördüğünüz bir odayı hayalinizde canlandırırsınız. Buna ek olarak konu iletişime geldiğinde 
kendi içimizde olanı karşı tarafta da gördüğümüz bir gerçek. Örneğin bizim insanlara karşı güven 
sorunumuz varsa, zannederiz ki herkesin güven sorunu vardır ve bize böyle yaklaşırlar. Bir diğer örnek de 
şu ki, psikoloji hocamız geçen seneki derslerimizden birinde bize bir soru sormuştu, sizce benim hayattan 
beklentim nedir? Bunun üzerine düşünmüştük ve ben evli, çocuklu, orta yaşlı bir profosörün hayattan 
beklentisi huzur içinde ailesi ile birlikte mutlu bir hayat sürmek olur diye düşünmüştüm. Sonra hocamız 
demişti ki bu düşündüğümüz şey aslında bizim kendisi yaşına geldiğimizde hayattan ne istediğimizmiş. Bu 
deney hem çok hoşuma gitmişti hem de beni epey etkilemişti. Bu örneği günlük hayatımızdaki birçok 
duruma uyarlamamız da mümkün. Bunların yanı sıra, insanlarla olan iletişimimiz konusunda aklımı 
kurcalayan bir şeyden daha bahsetmek istiyorum. Daha önce de söylediğim gibi olasılıklarla dolu bir 
hayat yaşıyoruz ve en ufak kararımız bile hayatımızın farklı yöne doğru şekillenmesine neden oluyor. 
Örneğin bir sabah kahve değil de çay içmek hayatımızı nasıl etkileyebilir düşünelim. Diyelim ki bu sabah 
kahve alacağım büfeyi geçip çay almak için bir kafeye girdim, girdiğim yerde bir arkadaşımla karşılaştım, arkadaşım sayesinde aynı ortamda bulunduğum başka bi insan ile tanışma fırsatım oldu. Bu yeni 
tanıştığım insanın hayatım üzerinde büyük etkileri olabilir, önüme başka fırsatlar çıkmasını sağlayabilir... 
O insanın yarattığı etki devasa sonuçlar doğurmasa bile, belki o sabah bana verdiği enerji ve iyimserlik ile 
gün içindeki verimliliğim artabilir ve daha farklı fırsatlarla karşılaşabilirim. Bu olay tam tersi olumsuz 
şeylerle de sonuçlanabilirim. Bahsettiğim şey sadece çok küçük bir örnek. Bu konu üzerine düşünürken 
gerçekten en küçük kararların, tesadüflerin etkilerinin büyük olabileceğini anlayabiliriz. Hayatımız 
kocaman bir zincir ve kararlarımız da bu zincirin halkaları. Diğer insanların halkalarının ne kadar çeşitli 
olduğunu düşünürsek, iki zinciri bir araya getirmek ve bunların birbirine uyum sağlamasını beklemek pek 
de mantıklı değil. 
Bu konudaki düşüncelerim beş yüz kelime ile anlatamayacağım kadar karmaşık. Kendim bile 
oturup düşündüğümde kesin sonuçlara varamıyorum. Ancak çoğu düşüncemin kesiştiği bir ortak nokta 
varsa o da şu ki insanların gerçek anlamda iletişim kurmaları, birbirlerini tamamen anlamaları oldukça 
zor. Eğer şanslıysak zincirimizdeki halkaları çoğunlukla uydurabileceğimiz birileri ile güzel zaman 
geçirebiliriz ancak tamamen uyum içinde olmak ancak bir mucize olabilir. 
 
İrem Yalçın 
21503097 
Yanlızlık sadece insana mahsus 
 
   Raif kaygılıydı. Hayattan hiçbir beklentisi yoktu. İçine kapanık, karamsar ve ümitsizdi. Maria 
Puder'da tam aksine heyecan dolu cıvıl cıvıl bir kuş misali fakat uçmayı yeni öğrenmiş bir kuş 
gibiydi.  Ördü  kader  ağlarını,  bir  umut  ışığı  oldu  Raif'e.  Hayattan  nefret  eden  ve  onu 
benimseyip bağrına basmayı reddeden bir adama gerçekten tölerans göstermişti hayat bu 
sefer. Normalde  görünmez  kırbacıyla  yerden yere  vurduğu  ve bir  ejderha  misali  ateşler 
saçtığı o insancıklardan birine bu sefer gerçekten iyimser bir tavır sergilemişti sanki. Ama 
hayır, hayat asla adil değildir hatta bencildirde. Onu beğenmeyenden o nefret eder, ondan 
nefret edenden ise intikamını er yada geç alır. Tıpkı Raif'ten Maria'sını aldığı gibi. 
   Raif  boştu,  bomboş.  İçini  kaplayan  melankoli  ve  çaresizlik  öyle  baskındı  ki  benliğini 
kaybetmişti.  O  da  herkes  gibi  hayattan  nasibini  almıştı.  Hayatını  bir  kenara  bırakmıştı, 
herşeyini hatta ailesini bile fakat o hariç. Defteri. Defter onun Maria'sıydı çünkü. Bir nevi 
bütün hayatı. O, biricik Maria'sını bırakabilir miydi hiç? Asla! Çünkü içinde kalan son ruh 
parçacığının kalkanıydı o defter. Hayat, içindeki o son kaleyi fethetmek istiyordu fakat defteri 
buna engel oluyordu. Bu tıpkı öz vatanını korumak için canını hiçe sayıp düşmana karşı 
mücadele veren vatandaşlara benzer. Raif'in son toprak parçası olan kalbinin vatandaşı ve 
aynı zamanda anahtarı olan o defter. Her ne kadar defter onun ruhunu, kalbini korusada Raif 
yorgundu, hastaydı. Hem fiziken hem ruhen. Maria'sına kavuşmaktı artık hayattan tek dileği. 
Peki hayat son kez ona o cömert(!) ellerini açacak mıydı? Raif yalvarıyordu artık hayata; 
"Kulun kölen olayım Maria'ya kavuşayım artık. Bu dünyada izin vermedin bari ötekinde ver!" diyordu.  Çünkü  Maria  onun  dünü  bugünü  geleceği  hatta  ve  hatta  cennetiydi.  Herkesin 
istediği gibi Raif'te sadece cennetini arzuluyordu. 
   Yaşadığı  yanlızlık  tahmin  edilemez  düzeydeydi.  Yanlızlık  nedir?  İnsan  sadece  başka  bir 
insanla mı giderebilir yanlızlığını?  Yoksa bazen sadece düşünceler bile geçici bir süreliğinede 
olsa yanlızlığımızı dindirebilir mi? Evet dindirebilir. Bu hepimiz için böyle. Hepimiz kendi 
düşüncelerimizin  kurbanlarıyız.  Düşüncelerimizi  yönlendiremeyiz  fakat  onu  eğitebilir, 
evcilleştirebiliriz. Tıpkı en basitinden bir atın evcilleştirilmesi gibi. Raif'in evcilleştirebilmesi 
için  Maria'sına  ihtiyacı  vardı.  Nerdeydi  Maria?  Maria  yoktu.  Asla  geri  gelmeyeceği  bir 
yolculuğa çıkalı çok olmuştu. Raif'te bu yolculuk için biletini almaya hazırlanıyordu. Çünkü 
Maria nereye o oraya. "Rasim!" dedi belkide hayatta nadirde olsa konuştuğu insanlardan 
birine, kitabın gizli kahramanı olan ve fikirleriyle bize Raif'in hayatına ışık tutan o Rasim'e. 
"Defterimi  getir!"  dedi.  Biliyordu  öleceğini,  hissetmişti  bunu.  Hayat  sonunda  yeşil  ışık 
yakmıştı ona. Çok mutluydu. Tıpkı bir çocuğun annesine kavuşmasını istemesi gibi o da 
Maria'sına  kavuşacaktı  çünkü.  Maria  onu  çağırıyordu.  Eskiden  olduğundan  da  yakın 
hissediyordu artık ona. Kokusunu bile alıyordu. Artık mesafeler kısalmış, yollar katedilmiş, 
ufuk hiç olmadığı kadar net ve berrak gözükmeye başlamıştı. 
   Hayat  bizlere  ne  biçerse  onları  yaşamaya  mahkum  muyuz?  Yoksa  kendimiz  mi  onu 
şekillendiriyoruz? Onun o korkunç kelepçelerini kırabilecek biri var mıdır ki şu cümle alemde? 
Hayır  yoktur.  Çünkü  daha  doğmadan  anlımıza  işlenmiştir  yazgımız.  Ondan  bazen 
saklanabiliriz,  yada  saklandığımızı  ve  ondan  tamamen  kurtulduğumuzu  zannederiz  fakat 
kaçamayacağımızı er yada geç öğreniriz. Net olarak söyleyebileceğimiz tek şey yaşadığımız ve 
yaşayacağımız  bu  hayatı  benimsememiz  gerektiğidir.  Ona  uyum  sağlayıp  hayatın  bize 
sunduğu fırsatları kollamalı ve bize açtığı kapıları kaçırmamalıyız. 
 
Yağız Erdem 
 
AŞMAK 
 
 
 
Dünyaya  kendi  küçük  pencerelerimizden  bakıyoruz.  Fakat  bu  dünyanın,  bizim  onu 
algıladığımız kadar küçük olduğu anlamına gelmiyor.  
Kimilerince bu pencereleri toplumsal sınıflar belirler.  
Örneğin,  “Olağanüstü  Bir  Gece”de  Zweig’in  bize  sunduğu  da  kendi  sınıfının 
penceresinden bakmaktan hiçbir şey hissedemeyecek hâle gelmiş bir adamdır. Boşluktur. 
Kendi deyimiyle:  
 
“Hiçbir yere tutunmadan, hiçbir yere köklenmeden, akan suyun üzerinde yaşar gibi 
  yaşıyordum.”  
 
Bu kitabı okurken sorular sordum kendime. Katılaşmış elit tabakaya ait olmanın –veya bu 
tabakanın ona ait olmasının- gereklilikleri insanları hislerinden alıkoyar mı? Toplumsal ve 
sınıfsal bir yozlaşma hayal ediyorum dolayısıyla. İşçi sınıfının fabrikalarda varolamaması 
gibi  elit  sınıfa  ait  bireyler  de  kendi  sosyal  sınıflarının  çarklaşmış  mekanizmasında 
varolamazlar belki de. 
Başka insanlar da olduğunu anlayan bir karakter gördüm bu kitapta. Herkesin birer damla 
olduğu  bu  engin  okyanusta,  o  da  herbir  damlanın  farkındalığıyla  ahenkle  yüzen  bir 
damlaydı. Her damlanın hikayesinin varlığına tanıklık etmişti o gece.  
Ancak başılığın çok manidar olduğunu düşünmeden edemiyorum. 
Olağanüstü  bir  gecede  yaşadıkları  sayesinde…  Olağanüstü…  İmkansız…  Zweig’ın 
ölümünü hatırlatıyor bana bu başlık, okuduğumdan beri.  Çünkü böyle bir gece yok. Böyle bir geceyi yaşayan da bekleyen de yok bu dünyada.  
En  dibinden  göklerine  kadar  bu  hayatta  böyle  şeyler  yok.  İnsanların  birbirlerini 
anlayabilmesi imgesi, bu dünyada ve Zweig’ın dünyasında imkansız.  
Çünkü  insanlar  savaşmakla  meşguller  Zweig’ın  dünyasında.  “İnsanların  birbirlerini 
anlayabilmesi” düşüncesi bu savaşları bitirmeye yetmez mi? Kazananı yoktur ki savaşların. 
En azından iki taraftan biri değildir kazanan. Bambaşka bir yerdedir. Zaten savaş patlak 
verdiği andan itibaren kazanacağı da bellidir. Hatta belki de savaşı çıkaran kendisinden 
başka bir şey değildir. 
Öyleyse kazanmak nedir? Machiavelli haklı olabilir mi?  
Belki de insan kazanma ve iktidar arzusuna böylesine kapılıp gitmemelidir. Ben kazanmak 
istemezdim. Savaşmak istemezdim. Yönetmek, vergi almak, koruduğumu iddia edip hiçbir 
şey yapamamak… 
Zweig’ın yaşamaya çalıştığı zamanlarda yaşasaydım ne yapardım diye sordum kendime. 
Bilmiyordum. Başa çıkabileceğimden de emin değilim.  
O zaman intihar edersiniz çünkü düşüncelerinizle çelişen bir dünya vardır. İnanmanızı 
istediğiniz değerleri alaşağı etmiştir.  
Tüm otoriteler başınıza yıkılır. Neyi bildiğinizden emin olamazsınız. Öyleyse, ya post-
modern olursunuz, ya da intihar edersiniz.  
Ancak bu çok karamsar. Böylesine zifiri bir karamsarlıktan korkar insan. Böyle düşünmek 
istemiyorum. 
Ya da bu gecenin olağanüstü olmadığı bir paralel evren düşlersiniz. Herkesin bu olağanüstü 
geceyi deneyimleyebileceğini umarsınız. 
Bu geceyi olağanüstü yapan nedir? İnsanları savaşarak meşgul edilmesi mi? 
Üstelik bugün savaş alanı böylesine genişlemişken… 
Zweig’ın  tanık  olduğundan  ziyade  televizyonun  önünde  savaştadır  insan.  Terfi  alma 
umuduyla tıklım tıklım bir metroda işine giderken savaşır. Aynaya baktığında fiziksel kusurları  onu  zihninden  uzaklaştırırken  savaşmak  zorundadır.  Döviz  kurlarına,  faiz 
oranlarına bakarken… Ekonomik büyümeyi saptarken… Billbord’un önünde trafikte evine 
dönmeye çalışırken cephenin tam ortasındadır. İşgal edilmiştir. 
Fakat neyse ki farkında değildir. 
Farkında olmak onu savaş meydanından uzaklaştıramaz da zaten. 
Aşamaz. 
Olağanüstü geceyi yaşayamaz. Ancak okuyabilir. Okuması da onu uzaklaştıramaz. Savaşa 
başladığı o doğduğu günden beri kaybetmek için savaştığını göremez. Görse de bir şey 
değişmez. 
Akan suyun üzerinde yaşar gibi yaşamaya ihtiyacı vardır belki de. 
Aidiyet… Öylesine bağımlıdır ki bu kavrama. Bir şeylerin ona ait olmasını isterken sahip 
olduğu tek şeyi, hayatını başka şeylere teslim ederek başka şeylere ait olur. Sahiplik uğruna 
feda edilen bir yaşam başkalarının ona sahip olmasıyla son bulur. İşte yenilgisi budur. 
Yazgısı budur. 
Öyle bir dünyadır ki burası Zweig’a şu kelimeleri söyletmiştir: 
  "Bütün yalnızlar gibi özgür ve bütün özgürler gibi yalnız" 
İCAT EDİLMİŞ BİR AKSİYON OLARAK SAVAŞ VE SİLAH KULLANIMI 
  Savaşın insan doğasından mı kaynaklandığı yoksa öğrenilen ve inşa edilen bir şey mi olduğu 
uzun süren bir tartışma meydana getirmiştir ve bu tartışma hâlâ devam etmektedir. İnsanların, 
doğalarından kaynaklı olarak agresif olduklarını savunanlar, savaşın ve insan öldürmenin de bu agresif 
dürtünün bir uzantısı olduğunu iddia ederler. Bu görüşün karşısında savaşın öğrenilen ve icat edilen 
bir şey olduğunu iddia edenler duruyor. Peki, hangi taraf bu konuda daha ikna edici? Sizi bilmem ama 
savaşın toplum tarafından icat edilen ve çeşitli araçlarla kamuya kahramanca bir eylemmiş gibi 
gösterildiğini söyleyenler daha ikna edici geliyor bana. Bu konuyla ilgili olarak günlük hayattan çeşitli 
örnekler verilebilir. Savaşa giren iki devlet düşünün. Bu iki devletin, savaşın ahlaki ve zorunlu bir şey 
olduğu  konusunda  kamuyu  ikna  etmek  için  çeşitli  eylemlerde  bulunduğunu  gözlemleyebiliriz. 
Örneğin,  savaş  zamanında  “kahramanlık”  sergileyerek  vatanına  hizmet  eden  kişiye  ödül  olarak 
madalyon verilir. Diğer bir örnekse filmlerde savaşın nasıl tasvir edildiğiyle alakalı. Herkes en az bir 
kere  bile  olsa  savaş  filmi  görmüştür  veya  izlemiştir.  Filmlerdeki  genel  tutum  şudur:  Savaşlar 
kahramanca ve vatan uğruna ölünmesi gereken bir ödevmiş gibi gösterilir. Askerliğin de zorunlu ve 
vatana olan bir ödevmiş gibi görülmesinin nedeni de diğer bir ödev olan savaşa, insan ve personel 
hazırlayabilmektir. Gerek filmlerdeki tasvirler gerek kamu düşüncesini şekillendirmeye yönelik araçlar 
savaşın kamu gözünde nasıl bir anlama gelmesi gerektiğini etkilemektedir.  
   Diğer ilginç bir örnek ise savaşın doğuştan bir dürtüyle meydana gelmediğini çok iyi bir 
şekilde tasvir eden bir filmden gelmektedir. Filmin ismi Welcome to Dongmakgol. Film bizi Kuzey ve 
Güney Kore arasındaki savaş yıllarına götürmektedir. Savaş ortamından kaçan bir grup Kuzey ve 
Güney Koreli asker düşünün. Bunlar küçük bir kasabada karşılaşıyorlar. Karşılaştıkları an birbirlerine 
verdikleri tepki ne olurdu sizce? Düşman gördükleri diğerine saldırmak dediğinizi duyar gibiyim. Evet, 
onlar tam da düşündüğünüz şeyi yapmışlardı. Fakat sonradan aynı kasabada yaşamaya başlayınca 
hem kasaba sakinlerine hem de düşman askerlerine alışmaya başlamışlardı. Düşman figürü devlet 
tarafından belirlense bile bu sonsuza kadar giden bir düşmanlık olmuyor filmin de gösterdiği gibi. 
Düşman  askerlerinin  yaşadıkları,  paylaşımları  ve  ortak  olarak  savaşa  ve  adam  öldürmeye  karşı olmaları bu düşmanlığı dostluğa dönüştürmüştü. Filmdeki diğer bir nokta ise aralarındaki dostluğun 
başladığı zamanlarda üniformalarını çıkarıp kasaba halkının giysilerini giymeye ve onlarla birlikte 
tarlada çalışmaya başlamalarıydı. Kasabada yaşayan insanlar olarak onları ayıran herhangi bir şey 
kalmamıştı. Halk gibi çalışmaya başlayıp onlara destek olmaya başlamışlardı. Savaş eğer doğuştan bir 
dürtüyle meydana gelseydi askerler arasında böyle bir dostluk yaşanmayacaktı. Düşmanların sonsuza 
kadar düşman kalacağı tezi de çürütülmüştü. Kısaca, filmin bu konuda çok etkileyici örnekler verdiği 
söyleyebiliriz. İzlemeyenler için ön bir bilgi olacak ama film güzel bir sonla bitmiyordu. Bitmiyor olsa 
bile savaşla ilgili önemli şeyler öğretmişti.  
 Peki, savaşın doğal bir dürtü sonucu meydana gelmediği düşüncesi, insanların tamamen 
barışçıl  olduğunu  gösterir  mi?  Bu  konuda  da  çeşitli  tartışmaların  olduğunu  söylemek  mümkün. 
Tartışmanın bir boyutu şöyle bir gözlem içeriyor: Bazı insan toplulukları hiç savaşa girmemiştir ve 
savaş anlamına gelen bir kelime dahi kullanmamışlardır. Bu gözlem de insanların barışçıl olabileceği 
argümanını doğurmuştur. Tartışmanın diğer bir boyutunda ise şöyle bir düşünce ile karşılaşıyoruz: 
İnsanlar, doğuştan gelen bir agresif dürtü bulundurmasa bile bu onların tamamen barışçıl olduğunu 
göstermez. Bu düşünceyi savunan kişiler medyanın veya devletin çeşitli araçlarının bu agresif dürtüyü 
nasıl harekete geçirdiği üzerine yoğunlaşmışlardır. Diğer bir ifadeyle, savaşın ve silah kullanımının 
çeşitli araçlarla nasıl meşru hale getirildiği ve hatta gerekli olduğuna insanların nasıl inandırıldığı 
temel  araştırma  konusu  olmuştur  onlar  için.  Film  ve  bahsedilen  diğer  örneklere  baktığımızda, 
tartışmanın  ikinci  ayağını oluşturan  insanların  görüşlerinin  daha  kritik  bir  perspektif  sunduğunu 
söyleyebiliriz. 
   
Unutulmaz1 
 
Zeynep Unutulmaz 
21301727 
TURK101-17 
 Başak Berna Cordan 
13.11.2014 
Assignment 3 
 
NASIL GEÇTİ HABERSİZ 
 
 
Türk edebiyatının kült şiirleri arasında yer alan Yaş Otuz Beş şiiri aynı ismi taşıyan bir  
kitapla okuyucuların beğenisine sunulmuştur. Kitapta Cahit Sıtkı Tarancı’nın yazmış olduğu  
diğer şiirlerde bulunmaktadır. Kitabı okumaya başlayınca göze çarpan ilk şey şairin üslubu  
olmaktadır. Dilinin bu kadar açık ve sade oluşu şiirleri okumada kolaylık sağlamakla birlikte  
ana temaya yoğunlaşmada okuyucuya yardım etmektedir. Cahit Sıtkı, döneminin en çok  
okunan ve günümüzde de şiirlerine ilgi gösterilen bir şair olmasını buna borçludur.  Unutulmaz2 
 
Cahit Sıtkı otuz beş yaşında yolun yarısında olduğunu farz edip bu şiiri yazmışsa da  
bundan on bir yıl sonra vefat etmiştir. Şiirde Cahit Sıtkı’nın kendi hayatından verdiği örnekler  
aslında hepimizin hayatından birer kesittir. Şair öncelikle vücudundaki deformasyonlardan  
bahsedip yaşının ilerlediğini kendine hatırlatmaktadır. Bu durumdan hoşnut olmadığını  
dizlerinde aynalara karşı sitemkâr tutumundan anlamaktayız. Sonrasında duygu ve  
düşüncelerindeki değişikliklere yer veren şair zamanın hızla akıp gittiğini, dönüp arkaya  
baktığında gördüğü insanla şimdikinin birbirinden hayli farklı olduğunu söylemektedir.  
Zaman ilerledikçe günler, aylar, yıllar geçtikçe değişen her şey gibi insanda değişmektedir.  
Hangimiz iki gün önce düşündüğümüz şeyi bugün de tam anlamı ile savunabiliyoruz ya da en  
sevdiğimiz renk, uğurlu sayımız, tuttuğumuz takım aynı kalabiliyor mu? Değişim bu  
dünyanın kaçınılmaz bir gerçeğidir. Buna ayak uydurup hayata devam etmek ise biz  
insanların görevidir. Bu duruma ayak uyduran kişiler dışarıdan mutlu olarak görünmekte,  
bunu beceremeyenler ise mutsuzlukla bir başına kalmış olarak algılanmaktadır. Alt metinde  
mutluluğun formülünü veren Cahit Sıtkı Tarancı insanlara değişimden korkmamaları  
gerektiğini tavsiye etmiştir. 
Cahit Sıtkı şiirinde zamanın dur durak bilmeden akıp gitmesine atıfta bulunmaya  
devam edip konuyu bir başka bakış açısı ile de ele almıştır. Otuz beş yaşına kadar hayatta  
kalma mücadelesi yüzünden tam anlamı ile hayatın tadını çıkaramadığını ve bazı şeylerin yeni  
farkına vardığını itiraf etmektedir. Nitekim bu durum yediden yetmişe herkesin yaşadığı bir  
sıkıntıdır. Daha ilkokulda rekabete zorlanan çocukların yaşlarının gerektirdiği gibi yaşama  
hakları ellerinden alınmaktadır. Kendi çocuğu daha erken okumayı söksün diye çocuğunu  
zorlayan anne baba zihniyeti bu acı gerçeğe bir örnektir. Erken yaşta rekabete alıştırılan çocuk  
ileriki yaşlarında bu davranışını sürdürmezse başarısız olarak addedileceğini zannedip  Unutulmaz3 
 
yaşamın güzelliklerini bir kenara itip hırs odaklı bir hayat yaşamaktadır. Cahit Sıtkı kendi  
yaşamından verdiği örnekle okuyucuyu bir nebze olsun bu tutumundan uzaklaştırmaya  
çalışmıştır. İleride geçmişte yapmadıkları şeylerin özleminden ötürü pişmanlık çekmemeleri  
için gökyüzünün başka renklerinin de olduğu örneğini vermiştir. Bu örnekle insanlara  
çevrelerini tanımalarını, sanki bir günlük ömürleri kalmış gibi hayatı doludizgin yaşamları  
gerektiğine vurgu yapmıştır.  
Yaşı otuz beşe yaklaştığında bu şiiri anmayan yoktur. Cahit Sıtkı otuz beş yaşı bir  
dönüm noktası kabul ederek öncesinde ve sonrasında insanların genel duygu ve düşüncelerini  
kendini temel alarak okuyucuya aktarmıştır. Okuyucularına zamandan hızlı ilerleyen bir şey  
olmadığını çok net bir dille ifade etmiştir. Geçmişi geçmişte bırakmalarını, gelecek içinde  
kaygılanmamalarını söyleyen Tarancı, en önemli zamanın şu an yaşadıkları zaman olduğunu  
ve bunu çok iyi bir şekilde değerlendirmeleri gerektiğini öğüt vermiştir. Benim naçizane  
tavsiyem ise bu şiiri okumak için otuz beş yaşı beklememeniz ve her doğum gününüzde  
okumanızdır. Yaş otuz beş olmadan hayatın anlamını çabucak kavramınız ve sonradan pişman  
olabileceğiniz bir hayat yaşamamış olmanız için. 
 
KAYNAKÇA 
Tarancı, Cahit Sıtkı. Otuz Beş Yaş. İstanbul: Can Yayınları, 2007 
BİR HAYATIN ELDEN GİDİŞİ: SONELER 
Zafer Koşar | 25 Kasım 2014 
İnsan hayatında herkes için geçerli olan birtakım gerçeklikler vardır. Ölüm ve yaşam 
gibi ve bunlar kişiden kişiye değişmez. Yine birtakım öznel hisler veya başka bir tabirle 
algılar bulunur insanda. Aşk ve güzellik gibi fakat bunların genelgeçer bir tarifi yoktur. 
Kişiden kişiye değişmektedir çünkü bu kavramlar. William Shakespeare ise sevdiği kadının, 
güzelliğine ve ona duyduğu aşka bunların yanı sıra ise gençliğin elden gidişine ve ölümlüğe 
Soneler adıyla anılan eserinde geniş yer vermiştir. Shakespeare Soneler’de zıt kavramları 
işlemiş gibi gözükse de işlediği her bir konuyla sizi farklı ufuklara taşıyor, ayrıca işlediği her 
bir kavramın hayattaki yerini okura çok güzel bir şekilde aksettiriyor. 
 
İnsan için kaçınılmaz kavramdır yaşlanmak, ölüme yaklaşıp artık onu bir nefes ötede 
hissetmek. Shakespeare de elinden geçip giden gençliğini özlemle anmakta, hafif sitemkâr 
gençliğini alıp götürmesinden ötürü yıllara. Shakespeare kaybettiği yılların değerini geç 
anlamış belki de şiirleriyle bizi bu yönden uyarmaya çalışmaktadır. Fakat günümüzde insanlar 
bu uyarıya kulak asmamış olacak ki hâlen gençliğin kıymetini bilmemekte belki de anlamak 
için yaşlanmayı, onu elden yitirmeyi beklemektedirler. Bu da onlara iki çıkış yolu 
bırakmaktadır ki bunlar barışmaktır yaşlanmayla veya kabullenmektir ölümü. Bu bağlamda 
Shakespeare gençliği elinden yitirmiş biri olarak bazen ölümden başka çıkış yolu görmemiş 
ve “Vazgeçtim bu dünyadan tek ölüm paklar beni,” demiş. Bazen de barışmış yaşlılığıyla ve 
“Yaşlısın deseler de bana, inanmam aynalara,” diyerek umut aşılamıştır kendisine ve diğer 
insanlara. Ama eğer pişman değilse insan geçmişte yaptıklarından, o zaman yaşlanmak büyük 
bir erdemdir aslında onu bilge ve saygın yapan. Aksi halde yaşlanmak büyük bir yük ve hatta 
belki de tek kapısı olan, o kapısı da ölüme açılan bir oda gibi olur insan için. 
 Aşk ve güzellik konuları da Soneler’de geniş yer bulmuştur kendilerine. 
Shakespeare günden güne artan, körelmek nedir bilmeyen aşkını birçok yönden tasvir 
etmiştir. Belki de aşka şiirlerinde bu denli önem vermesinin sebebi ondan alıp götüremediği 
tek şey olmasıdır yılların. Çünkü aşk onun çok şey ifade ediyor, ruhsal durumunu derinden 
etkiliyordu bu etkiyi ise bize şu şekilde aktarıyordu “Seni görmeyince benim günüm her gece; 
Geceler gündüz olur düş seni gösterince.” Bu bağlamda ise bizim anlamamız gereken bizi 
hayata bağlayan şeyler gençlik gibi maddi veya geçici varlıklar değil aşk ve sevgi gibi güzel, 
insanları birbirlerine yaklaştıran duygular olmalıdır. İnsan için kaçınılmaz bir gerçektir 
yaşlanmak fakat insanların birbirlerine karşı besledikleri duygular aksi bir tavır sergiler. 
Gençleşir gün geçtikçe. Zaten artar tadı da aşkın gün geçtikte, âdeta bir şarap gibi. 
 
Kısacası, gençliğin kıymetini bilmelidir insan. Onu yaşlanınca pişman etmeyecek bir 
hayat yaşamalıdır. Bir gençlik geçirmelidir gurur duyacağı. Belki de onu yaşlılığında erdemli 
kılacak kadar dolu dolu bir hayat... Böylece sitem etmez insan geçip giden yıllara, sövmez 
gençlik yıllarına.Ayrıca uzaklaşmalı insan maddi zenginliklerden ve adamalı kendisini 
sevgiye, aşka. Çünkü bilmelidir ki insan, her türlü zenginlik ve güzellik geçip gider de sevgi 
yok olmaz ya da azalmaz insan var oldukça. Kaynağı insandır çünkü sevgi ve aşkın. Hatta 
insanla sevginin ilişkisini toprakla ağacınkine bile benzetebiliriz. Sevgi bir ağaçsa köklerini 
toprağa salmış, insan da topraktır ağacı sımsıkı kucaklamış. Eğer yoksa toprak, ağacın 
köklerini uzatacağı varlık sahnesine adımını bile atamaz o ağaç . Eğer dikilmeyecekse bir 
ağaç dahi, toprak ne işe yarayacak? Ağaçsız toprak gibidir sevginin olmadığı insan kalbi de, 
eğer büyütmezse içinde sevgi ve aşk, kendi başına kuruyup gider hiçbir işe yaramayarak. 
 
 
 Kaynaklar: 
Altmış Altıncı Sone 
Yirmi İkinci Sone 
Kırk Üçüncü Sone 
Şafak Sayın 
21401174 
Turk101-15 
Başak Berna Cordan 
16.12.2014 
 
 
 
 
 
 
 
 
 
KÜÇÜK BİR DOKUNUŞ 
Le Fabuleux Destin d'Amélie Poulain, kısaca Amelié, bir Jean-Pierre Jeunet filmidir. 
Dünya çapında pek çok ödül almış ve yine pek çok ödüle aday gösterilmiş, birçok listede üst 
sıralara yerleşmiş ve sayısız başarıya imza atmıştır. Başrolde Amélie Poulain olarak karşımıza 
çıkan Audrey Tautou da, üstün oyunculuk performansıyla bireysel olarak çok sayıda ödüle 
lâyık görülmüştür. Filmde, yirmi iki yaşındayken hayatı değişen Amélie anlatılmaktadır. Ona 
her zaman sert, soğuk ve mesafeli davranan ebeveynlere sahip olan Amelié, evde eğitim 
görmektedir. Okula gitmediği için diğer çocuklardan uzakta ve yalnız büyümüştür. Annesinin 
ölümünün ardından iyice içine kapanan Amélie, kendi dünyasında yaşamaya ve onu mutlu 
eden  küçük  şeylere  tutunmaya  başlamıştır.  Mercimek  çuvalına  elini  daldırmak,  krem 
brulesinin kabuğunu tatlı kaşığıyla oymak, yüzeyi pürüzsüz taşları birktirmek ve onları St. 
Martin’s  Kanalı’nda  sektirmek  gibi...  Manavın  çırağından,  kocası  tarafından  terk  edilen 
komşusuna, hastalığı yüzünden “kristal adam” diye anılan ihtiyar ressamdan, metrodaki kör 
dilenciye kadar bir sürü insanın hayatına küçük dokunuşlar yaparak onları mutlu etmiştir. En 
sonunda karşısına onu mutlu edebilecek biri çıkmış ve böylece gerçek aşkı tatmıştır.  Sayın, 2 
 
Kimileri mutsuzken çikolata yer, kimileri uzun yürüyüşlere çıkar, kimileri saatlerce 
ağlar. Ben de ne zaman kendimi kötü hissetsem, filmin yarattığı farkındalığa ihtiyaç duyup 
Amélie’yi  izlerim.  Her  seferinde  beni  birtakım  şeyleri  tekrar  tekrar  sorgulamaya  iter. 
Çevremde Amelié karakteri gibi kaç tane insan vardır? Daha da önemlisi, var mıdır? Peki ya 
ben küçük şeylerle mutlu olabiliyor muyum?  
İnsanoğlu kendini, mutluluk kavramının keskin çizgilerle sınırlandırıldığına, dikenli 
tellerle çevrelendiğine inandırıyor. Ulaşması güç, elde etmesi zor... O gelip bizi bulmadıkça, 
bizim mutluluğu bulmamız çok zor. Anketler düzenleniyor, röportajlar yapılıyor. Çoğunun 
ortak noktası aynı soru: ”Mutluluk nedir?”. Mutluluğu tanımlamak, kalıplara sokmak, tarif 
etmek şart. Çerçeveletip duvarlarımıza asabileceğimiz bir formülü olsa ya hatta biz de bitmek 
bilmeyen,  bir  türlü  sonuçlanmayan  bu  mutluluk  arayışından  vazgeçsek.  Bakıp  da 
göremeyince, nice hayatlar bakmakla geçiyor çünkü. Bir karmaşa ve stres bulutunun gölgesi 
düşmüş sanki  yüzlere. Çevremiz bizi mutlu edebilecek küçük ayrıntılara, tonlarca renkle 
doluyken, insanlar sonbaharda bile gri. Gülümsemeler, kat kat maskelerle örtülmüş sanki. 
Zaten mutlu olacak ne var ki? İnsan durup dururken mutlu mu olurmuş? Yolda gülümseyerek 
yürüyen birini görünce bile garipser olduk: “Deli midir nedir?”. Delidir belki de. Mutluluğun 
resmini çizebilen bir deli… Şairin dediği gibi… 
Bu etkileyici filmin beni çıkardığı ufak içsel yolculuğun ardından, bakış açısının insanı 
ne denli değiştirebileceğini fark ettim. Aslında mutluluk arayışını eleştirirken dahi karamsar 
bir tavır takınan insanı mutsuzluğa iten, yine ta kendisiydi. Siyahlar olduğu kadar, beyazlar da 
mevcuttu. Uzaktan bakınca gri görünmelerinin nedeni buydu belki de. Hayattan tat alamayan 
ve hiçbir zaman da alamayacak olan insanlar elbette vardı. Var olacaktı. Peki ya parmak arası 
terlikleriyle yağmura yakalanınca, en azından çorapları ıslanmıyor diye mutlu olan, sahaftan 
aldığı  eski  bir  kitabın  içindeki,  artık  dağılmaya  başlamış  olan  el  yazısıyla,  üstünkörü 
karalanmış  birkaç  satırı  okuduğunda  gözlerinin  içi  gülen  insanlar?  Onları  görmek  için Sayın, 3 
 
ihtiyacımız  olan  tek  şey  yakından  bakmaktı.  Üstelik  onların  hayatlarına  değil,  kendi 
hayatlarımıza… Bizim hayatlarımızdaki küçük dokunuşları sahibiydi onlar. Fark yaratan, renk 
katan ayrıntılardan sadece birkaçıydılar. Güneşli bir sabah, birkaç güzel dize, deniz kokan bir 
rüzgâr ve bu rüzgârla yarışan küçük bir kuş gibi...  Evet, mutlu olmak gerçekten bu kadar 
kolaydı. Çevremde küçük şeylerle mutlu olan insanlar vardı. Şimdi gülümseme zamanıydı. 
 
 
 
 
 
 
 
 
 
 
Mükemmel Bir Dinleti / Görkem Bozkurt 
 
 
 
     Babam sayesinde çocukluğumla başlayan klasik müzik merakım, bugüne kadar günlük 
hayatımın bir parçası olarak kaldı. Tabii ki bilgisayardan ya da bir müzik çalardan dinlemektense 
enstrümanları akustik bir konser salonunda dinlemek insanın tüylerini diken diken ediyor. Her 
cuma günü Cumhurbaşkanlığı Senfoni Orkestrasının konserlerini takip eden biri olarak cuma 
gerçekleşecek olan konser için çoktan biletlerimi almıştım. Ama internetten konserin programını 
kontrol ettiğimde diğer rutin konserlerden çok farklı olduğunu gördüm. Çünkü bu cuma program  
Film Müziklerinden Seçmeler adı altındaydı. Ama ne yazık ki internette hangi parçaların konser 
salonunda çalınacağı yer almıyordu. Günde en az bir film izleyen bir insan olarak. Bu beni çok 
heyecanlandırdı çünkü en sevdiğim iki hobim bir arada 2 saatlik bir programa sıkıştırılmıştı. Ve 
hangi film müziklerinin konserde yer alacağı belli değildi. 
 
     Konser yolunda konserde hangi film müziklerine yer vereceklerini düşünmeden 
duramıyordum. Jurassic Park’ın müziği oldukça güzeldi ve John Williams bestelediği için 
orkestraya da oldukça uyumluydu. Ya da Yıldız Savaşları’nın müziği oldukça bilindik bir 
parçaydı ve kısaydı, böyle kısa parçalarla 2 saat içerisinde oldukça film müziği sıkıştırabilirlerdi 
ama bu sefer de parçalar kısa olduğundan tadına varamadan bitmiş olurdu.  
      Konser salonuna vardım ve ortalarda yerimi aldım. Şef Ludwic Wicki yerini aldı ve konser 
başladı. Şef daha önce Yüzüklerin Efendisi’nin müziğinin şefliğini Londra Orkestrasında 
yapmıştı. O yüzden Yüzüklerin Efendisi’nden bir parçanın çalınmasını kesinlikle bekliyordum. 
      
     Konser hızlı bir tempo ile Görevimiz Tehlike’nin ana temasıyla başladı. Başlangıç için 
seçilmiş güzel bir parçaydı çünkü dünya üzerinde en çok bilinen film müzikleri arasında yer 
almaktaydı. Davula her vuruşu gövdenizde hissedebiliyordunuz. İşte youtube dan film müziği 
dinlemekle gerçekten  yaşamak arasındaki en büyük fark bu. İkinci olarak konser çok az daha 
bilindik olan Çikolata adlı filmin müziği ile devam etti. İlk parçaya göre çok daha yumuşak olan 
bu müzik tüm konserin temposunu hafifletti. 3. olarak tahmin ettiğim gibi Jurassic Park’ın ana 
temasıyla devam eden konser, gözümün önüne dağların arasından geçen helikopter görüntüsünü 
getirdi. Aslında daha önceden planlansaydı, orkestranın arkasındaki perdeye müziklerini 
çaldıkları filmlerin görüntüleri kare kare yansıtılabilinirdi. Çünkü seyircilerin arasında filmleri 
izlemeyenler de bulunmaktaydı. Yıldız Savaşları’nın giriş temasıyla tempoyu bir kez daha 
arttıran şef parçanın sonuna kadar tempoyu yavaşlatmadı. Işın kılıçlarının havada uçuştuğu 
sahneleri insanların aklına getiren bu parça seyirciden yüksek derecede alkış aldı. Son parça 
olmasıyla birlikte alkışlar bir türlü kesilmeyince Şef Ludwic Wicki ilk müzik olan Görevimiz 
tehlikeyi tekrardan çaldı. alkışlar halen devam edince Ludwic Wicki en çok alkış alan Yıldız 
Savaşları teması ile konseri bitirdi. Jurassic Park’ı çalması için alkışlamaya ölesiye devam 
etmeme rağmen konser çoktan bitmişti bile. 
 
     Konser bitişinde böyle mükemmel bir gösterinin bir parçası olduğum için mutluydum ama bir 
yandan da bittiği için üzülüyordum çünkü Cumhurbaşkanlığı Senfoni Orkestrası Film Müzikleri 
çalan bir orkestra değildi ve bu orkestra için bir ilkti. Bir ilk olduğundan çok bilindik parçalara 
yer verilmemişti ve uzun parçalar seçildiğinden konser süresince sadece 4 parça çalındı. Bunun 
yerine kısa ama daha bilindik parçalar ile sadece klasik müzik severlerini değil aynı zamanda 
film severlerinde ilgisini çekecek bir hale gelebilirdi. Umarım gelecek zamanlarda bu tür 
konserlere daha fazla yer verirler, ve bu konser bir deneyim olduğundan planlama ve 
programlama diğer konserlerde çok farklı olur. eminim her türlü film sever bu tür konserlerden 
zevk alacaktır. 
Ders Adı: TURK 101 
Öğretmen Adı: Neşe ÇETİNER 
Öğrenci Adı: Tayyar Anıl ÇAVUŞOĞLU 
Tarih: 11.10.2014 
YABAN’IN ETKİSİ 
 
 
 
 
  “Yaban”ı ilk okuduğumda tarihi sadece ders kitaplarından öğrenen, birkaç da Mustafa 
Kemal’in hayatıyla ilgili kitap okumuş lisenin daha başında olan birisiydim. Tarihi sadece bu 
savaşı şu yılda o ülke kazanmış, yani ezberden ibaret zannediyordum çünkü düşünmeye teşvik 
edilmemiştik.  Öyle ki “Yaban”ın kapağını açtığımda okumuş olmak için okumak havası 
vardı. Zaten sınavdan önceki gün özetini okur, biraz hocayı dinler ve ezberler, dersi de 5’le 
geçerdim, ta ki “Yaban”la tanışana kadar. Daha önce hep Türklerle başka milletler arasındaki 
çatışmayı değerlendirirken bir anda asıl çatışmanın aynı milletten olan insanların arasında 
olduğunu fark ettim. 
Öncelikle şunu söylemeliyim ki “Yaban”ın mükemmel bir gözlemcinin ve dünyaya 
objektif şekilde bakan bir bilgenin ürünü olduğu çok açık. Yakup Kadri o dönemin fotoğrafını 
o kadar iyi çekmiş ki insanlar ve olaylar arasında bağlantı kurup sonuca kendi yorumumla 
ulaşmaya başladım. Özellikle de Anadolu’da bazı insanların neden ayaklanmadığını ve düşmanla iş birliği yaptığını Salih Ağa’nın kendi menfaatini düşünmesiyle, Zeynep Kadın gibi 
ezilen köylülerin din altında sömürüldüğünü ise Şeyh Yusuf, azınlıkta olan milli duygularını 
önde tutan aydınları Ahmet Celal, masumiyeti ise Hasan ile sembolize etmiş yazar. Aslında 
biraz daha ileri gidersek günümüzde bile bu kitapla bazı gerçeklikleri bağdaştırabiliriz. 
Mesela kapitalizmle yürütülen dünyada Amerika gibi emperyalist ülkeleri Salih Ağa, Orta 
Doğu’da dini kullanarak sömüren kişileri Şeyh Yusuf ve sömürülenleri Zeynep Kadın ya da 
diğer cahil, fakir ve her şeyi kabullenen insanları gösterebiliriz. 
 
  Bu eserin temelini aydın-köylü çatışması oluşturuyor. Bunun ayrıntılarına inmek lazım 
çünkü soruna sorunla yaklaşmak olmaz, çözümle gelmek lazım. Bu çatışmanın en büyük 
nedeni herkesin kabul edeceği gibi eğitimsizliktir. Peki neden o dönem(!) halk cahil, hiç 
sordunuz mu kendinize? Ahmet Celal sormuş: “Kabahat benimdir. Kabahat, ey bu satırları 
heyecanla okuyacak arkadaş; senindir... Ve cehalet denilen zifiri karanlık içinde, ruhları, her 
yanından örülü bir zindanda gibi mahpus kalmıştır.”(Yaban, 181). Aslında cahilliğin sebebi 
aydınlarmış. Bilge kişilerin zamanında bilgeliklerinden halkın faydalanmasına önem 
vermemesi felaketi doğurmuştur. Sadece sen aydın, geri kalan hiç kimse değilse ne önemi var 
ki senin aydın olmanın? Cahilliğin nelere neden olabileceğini en iyi şekilde yaşayan 
ülkelerden biridir Türkiye. Halk milli duygularından bile vazgeçecek duruma gelmiştir. 
Ahmet Celal'in “Felaket bizi birleştiremedi. Aramızdaki, benimle onlar arasındaki uçurumu 
belki, daha ziyade derinleştirdi.”(Yaban,170) sözü bu duruma bir kanıttır. Başka açılardan da 
bakmak lazım olaya. Aç insan her şeyi yapabilir. Köylüye işgal kuvvetleri tarafından 
bulunulan vaatler gerçekten cezbedici. Yaşamlarına eskisinden daha iyi ve barış içinde 
geçireceklerine inanıyorlar. Hem milli duygusu zaten olmayan bir insan birkaç örgüt ve askeri 
birliğin İngiltere gibi ülkelerin karşısında durabileceğine nasıl inanabilir ki? Köylünün bakış 
açısını “Gerçi, yılın bütün ürünü, küçük yığınlar halinde toprağın üstüne yığılmış duruyor. 
Bunları bırakıp nasıl gitmeli? Yılın bütün ürünü... Ve bu, köylü için, tek hayat meselesidir. 
Onca yeryüzünde bundan üstün, bundan önemli bir olay çıkamaz.”(Yaban,147) cümleleriyle 
özetleyebiliriz. 
Yazarın bu kitabı yazış amacından bahsetmek istiyorum. Öncelikle bence yazar kendi 
gözlem ve fikirlerini Ahmet Celal üzerinden okuyucuya aktarmaya çalışmış. Yani kitabı araç 
olarak kullanıp halkla arasında bir köprü oluşturmuş. Ayrıca kitapta Ahmet Celal'in 
bilinçlendiremediği halkı yazarın ta kendisi bu eser sayesinde yapmaya çalışmış. Cahil halk 
uyanmayı reddedince neler olabileceğini anlatarak bizlere yol göstermeyi amaçlamış. Ayrıca 
aidiyetsizlik konusunu da işlemiş arka planda. Birey, toplumu kendisine uydurmak isterken 
aslında zaman içerisinde bireyin kendini ait hissetmediği ortama alıştığını işlemiştir yazar. 
   “Yaban” kaderine boyun büken ve yozlaştırılmaya çalışılan tüm milletler tarafından 
kesinlikle okunulması gereken bir roman. Yakup Kadri’nin kendi tarzı sayesinde sıkılmadan 
okunuluyor. Kim bilir belki de bu eser “Yaban”cılaştırılmaya çalışılan halklara önderlik 
edecek, nice direnişlerin rehberi olacak. Maddiyat uğruna vatanını, dilini, tarihini değiştirecek 
insanlara sonlarının nasıl olduğunu gösterecektir. Böylece uyutulmak istenen milletleri 
kabustan kurtarıp aydınlık günlere uyandıracaktır. Hatta bu milletlerden birine mensup olan 
ben, bu ve bunun gibi romanlar sayesinde “Yaban”cılaşmayı reddediyorum. Dedelerimizin 
uğruna savaş verdiği toprak, dil ve geçmişimize sahip çıkıyorum. Özellikle şu günlerde 
herkesi büyük usta Yakup Kadri’nin kitabını bugünle bağdaştırarak okumaya davet ediyorum. 
İÇİMİZDEKİ GÜÇ 
 
 
 
Hemen hemen her insanın hayatında bağlı olduğu insanlar vardır. Bu insanlar kimileri için ailesi kimileri için 
arkadaşları kimileri içinde sevgilileri olabilir. Hayatımızın önemli bir bölümünü bu insanlara bağlı olarak geçiririz hatta bu 
insanlardan bazılarını kendimizden bile daha çok severiz, bunun sonucunda da onlar artık yanımızda olmadığında 
kendimizi eksik hissederiz. Kendine Giden Yolun yazarı Jorge Bucay’ın da söylediği gibi ‘’ Artık kendimize bağımlı olmayı 
öğrenme zamanı.‘’ ( Bucay, 1). 
 
 
 
Tüm hayatımız boyunca iyi kötü birçok şeyi tecrübe ederiz ve bu tecrübelerin neredeyse hepsini bize başka 
insanlarla kurduğumuz karşılıklı ilişkiler kazandırır. Sevdiğimiz insanları kaybedebiliriz, onlar tarafından aldatılabiliriz, 
kandırılabiliriz, hayal kırıklığına uğratabiliriz hatta bazen öyle şeyler yaşarız ki artık insanlara olan güvenimiz azalır. 
Yakın çevremizdeki güvendiğimiz bazı insanlar bile aslında o kadar yapmacık ve sahte ki bunu bazen biz bile zar zor fark 
ediyoruz ya da daha kötüsü bazen hiç fark etmiyoruz. Peki ya başka insanlara bağımlı olmak yerine sadece kendimize 
bağımlı olmak mümkün olabilseydi o zaman hayatımız nasıl olurdu? Belki de şu anda sahip olduğumuz üzüntülerimiz ya 
da canımızı sıkan olayların büyük bir çoğunluğu var olmazdı bile. 
 
 
 
Bu kitap bana gerçekten çok fazla şey kattı ve hayata daha farklı bir pencereden bakmamı sağladı. Bana her şeyden 
önce kendimi sevmem gerektiğini hatırlattı. Kitabı kendi hayatıma uyarladığım zaman fark ettim ki aslında ben de 
hayatımı başka kişilere bağlı yaşıyorum. Mesela her şeyden çok aileme, sonra da arkadaşlarıma bağlı yaşıyorum. Bunun 
tümüyle kötü bir şey olduğuna inanmasam da onlara olan bu bağlılığımın aslında bir şekilde benim zayıflığım haline 
gelmiş olduğunu düşünüyorum çünkü onlara olan sevgim bazen benim bile önüme geçiyor. Oysaki ben başkalarını 
sevmenin yolunun önce kendimizi sevmekten geçtiğini biliyorum ama bazen ne yaparsam yapayım kendime engel 
olamıyorum. Bir başkasına kendimden bile çok değer verdiğim oldu, bu bana eşi benzeri olmayan bir acı getirdi. Bundan 
birkaç ay öncesine kadar bir köpeğim vardı, adı Paşa idi. O bana sevginin nasıl bir şey olduğunu öğreten kişiydi ve ona o 
kadar çok bağlıydım ki onu bir anda kaybedince bir daha eskisi gibi olamadım. Çok istedim, yapabilirim sandım ama bunu 
başaramadım. Çünkü ona bağlıydım ve bunca yıl ona bağımlı yaşadım. Onu bir anda kaybedebileceğim aklımın ucuna bile 
gelmezdi, sanki hayatımın sonuna kadar yanımda olacak gibi gelmişti çünkü ona bağımlıydım. İşte bir insana, canlıya eğer 
bu kadar sıkı sıkıya bağlanırsak işte o zaman bunun sonuçlarının çok ağır olabileceğini öğrendim. Onu kaybettiğim gün 
tamamen değiştim, başka birisi oldum ve şuanda eskisi gibi olamamaktan korkuyorum. Çünkü onu kaybettiğim gün 
içimde bir yerlerde derin bir karanlık oluştu. Bir daha böyle ağır bir acıyı yaşamamamın tek yolunun önce kendimi 
sevmekten geçtiğine inanıyorum. Çünkü artık çok iyi biliyorum ki eğer birisini kendimizden bile daha çok seversek ve 
kendimizden bile daha çok değer verirsek o kişiyi kaybettiğimizde yıkılırız ve hayatımızın kontrolünü kaybederiz. Oysaki 
kendi içimizdeki gücü bulmalıyız, başkalarını sevmek her ne kadar güzel olsa da onları kaybettiğimiz zaman yıkılmamak 
için önce kendimizi sevmeliyiz. Bunu başarabilirsek eğer işte o zaman hayatımızda her şeyin daha güzel olacağına 
inanıyorum çünkü bir insanı yarı yolda bırakmayacak tek kişi o insanın kendisidir. İçimizdeki var olan gücü keşfettiğimiz 
anda artık başkaları tarafından yıpratılamayız ya da hayal kırıklığına uğratılamayız çünkü artık bağlı olduğumuz tek kişi biz 
oluruz. 
 
 
 
 
 
 
 
Alper Kerem Ersöz 
FİLMLER HEP MUTLU SONLA MI BİTMELİ? 
 
Arkadaşlarla ne yapsak diye düşündüğümüzde aklımıza gelen birçok 
farklı aktivite olur. Bowling oynamak, alışverişe çıkmak, piknik yapmak 
ya da sinemaya gitmek bunlardan bazılarıdır. Sinema! Özellikle havanın 
kapalı  olduğu  günlerde  birçoğumuzun  tercihi  sinemaya  gitmekten 
yanadır. Eminim benim olduğu gibi  sizin de sevdiğiniz bir aktivitedir, 
çünkü ben filmleri evde küçük bir ekrandan izlemektense, sinemada 
karanlık  bir  ortamda,  kocaman  bir  perdede  izlemeyi  hep  tercih 
etmişimdir. Gider, filmimizi izler, mısır yiyip, gülüp eğleniriz. Peki şunu 
hiç merak ettiniz mi: Neden izlediğimiz birçok film mutlu sonlar biter? 
Kahramanlar  neden  ölmez?  Neden  başrol  oyuncusunun  başına  kötü 
şeyler  gelse  de  sonunda  işler  hep  yoluna  girer?  Tabii  ki  bunun  aksi 
durumlar da olabiliyor. Ancak yüz tane film izliyorsak sadece birinde 
mutsuz bir sonla karşılaşıyoruz. Peki bunun sebebi ne olabilir?   
Birçok insan; “Hayatımda yeterince hüzün, olumsuzluk, kötülük var 
zaten neden eğlenmek için gittiğim filmden ağlayarak çıkmayı tercih 
edeyim  ki?”  diye  düşünüyor.  Aslında  bir  bakıma  haklılar  da. 
Günümüzde  herkes  hayatında  çeşitli  problemler  yaşıyor,  üzülüyor, 
neden günlük hayattaki üzüntülerine bir de bunu eklemek istesinler ki? 
Özellikle filmi çok benimseyerek, adeta yaşıyormuş gibi izleyen insanlar 
için  mutsuz  sonla  biten  filmler  daha  büyük  hayal  kırıklıkları  ve 
üzüntülere sebep  olup daha derin etkiler yaratabilir. Bu nedenle de 
insanlar genelde mutsuz sonla biten filmlere tepki gösterir. Ben de o 
filmlere tepki gösterenlerden biriyim. İzlediğim film bir süre için sanki 
gerçekten  hayatımın  bir  parçasıymış  gibi  olur,  bu  nedenle  hüzünlü 
sonla biten “İncir Reçeli”, “Aynı Yıldızın Altında” ve “Senden Önce Ben” 
gibi filmler beni çok etkilemiştir. Bu tür filmlerden çıktığım zaman; “Sen 
nasıl bir filmsin, böyle film mi olur, nasıl öldürürsün onu!” diye isyan ettiğimi  hatırlarım.  Ancak  bir  yandan  söylensem  de  film  kendinden 
konuşturmayı  başarmış  olur  ve  bu  filmin  başarılı  olduğunun  bir 
göstergesi sayılır.   
Öbür yandan, diyelim bir Marvel filmi izliyoruz. Kahramanın başına 
ne gelirse gelsin, kimle savaşırsa savaşsın (son film hariç), ölmeyeceğini 
bilir ve bir şekilde fark etsek de etmesek de filmi bunun rahatlığıyla 
izleriz. Neden mi? Çünkü o bir süper kahramandır ve ölemez. Filmde 
olan  olaylar  elbette  bizi  heyecanlandırır  ama  aslında  izlediğimiz 
sahnenin sonu, örneğin savaşı kimin kazanacağı barizdir. Bu da filmi, 
biraz da olsa sıradanlaştırır ve heyecanı bir miktar düşürür.   
Bu  nedenle  bana  sorarsanız,  bir  film  senaryosu  yazıyor  olsam 
sonunu mutlu bitirmektense mutsuz bitirmeyi tercih edebilirim. Bu da 
beklenmedik  sonların  genelde  izleyici  tarafından  daha  çok 
beğenildiğine ve ilgi gördüğüne inanmamdan kaynaklanıyor. Yukarıda 
verdiğim “Aynı Yıldızın Altında” örneği üzerinden de bunu görebiliriz. 
Evet,  filmin  hüzülü  bir  sonu  vardı,  ancak  çıktığı  zaman  birçok  kişi 
tarafından konuşuluyordu ve 124.9 milyon dolar1  gişe hasılatıyla 2014 
yılının  en  çok  kazandıran  filmleri  arasında  yer  aldı.  Bunun  yanı  sıra 
genelde romantik komedilerde başrolde bir kadın ve bir erkek vardır. 
Bir sebepten hayatlarının belli bir kısmında ayrı kalır veya belli zorluklar 
yaşarlar. Ancak filmin sonunda barışıp evlenir ve ömür boyu mutlu bir 
hayat yaşarlar. Peki bunun yerine neden o olaydan sonra yollarını ayırıp 
farklı  insanlarla  hayatlarına  devam  etmezler?  Neden  bir  gün  yolda 
karşılaştıklarında  birbirlerini  görmezden  gelmek  ya  da  sadece 
selamlaşmak  yerine  sarılıp  birbirlerinden  özür  dileyerek  tekrar 
barışırlar?  Bunların  filmlerde  farklılık  göstermesi  gerektiğine 
                                                 
1 "2014'ün En Çok Kazandıran 25 Filmi."23. The Fault in Our Stars. Web. Ekim.2016. 
<http://www.fortuneturkey.com/fotograf/23-the-fault-in-our-stars-7506#popup>. 
 inanıyorum,  yoksa  gün  geçtikçe  filmleri  birbirinden  ayıran  tek  şey 
oyuncuları olamaya başlıyor. Ben de bu nedenle, daha farklı bir son 
yaparak  izleyicileri  beklediklerinden  daha  farklı  bir  olayla  karşılayıp 
onları şaşırtmayı ve herkesin bu sonu konuşmasını tercih ederim. Tabii 
ki bu, artık mutlu sonlu filmler yapılmamalı demek değil, sadece bazen 
mutsuz sonlu filmlerin de olaması gerektiği anlamına geliyor.           
 
Zeynep Gültekin 
 
OPERAYA KULAK VERMEK 
 
Ruh, insanın en vazgeçilmez parçalarından biri. Bizleri var eden, olduğumuz kişiler olmamızı 
sağlayan parçamız o. Güçlü olduğu kadar zarif ve ilgimize muhtaç. Konu fiziksel bedenimiz olduğunda 
“ilgilenmek” oldukça kolay aslında. Hastalanırsak doktorlar ve ilaçlar, yorulursak yataklar ve yastıklar 
var. Peki, insan narin ve kırılgan parçasıyla, ruhuyla nasıl ilgilenir?  
Bu soruyu sokaktaki herhangi on kişiye sorsaydık, alacağımız cevapların beş-altı tanesi “müzik 
ile” olurdu. Doğrusunu isterseniz ben de bu cevaba tüm benliğimle katılıyorum. Yalnız benim bu 
soruya asıl cevabım biraz daha özel ve belirgin: opera.  
Bugüne kadar gözlemlediğim kadarıyla, ülkemizde opera denince insanların zihninde 
canlanan ortak bir resim var: çığlık atan kadınlar; gri, lüleli perukları olan adamlar ve ortaçağın balo 
kıyafetleri. Ne yazık ki bu resim, insanlarımızın operaya ve diğer türlerdeki müzikli sahne sanatlarına 
eleştirel ve olumsuz yöndeki bir ön yargıyla yaklaşmasına neden oluyor. Bu durum da doğal olarak 
başta opera olmak üzere müzikli sahne sanatlarının ülkemizdeki gelişimine köstek oluyor.  
Oysa opera, sanıldığından çok daha geniş bir dünya. Bunun en önemli nedeni ise hissettiğiniz 
ya da hissedebileceğiniz her türlü duyguya hitap edebilecek eserler barındırması. Diyelim ki güne 
fevkalade enerjik başladınız. Handel’in Alcina’sından “Tornami a Vagheggiar” enerjinizi ikiye katlar. 
Olur ya, kötü bir gün geçirmişsinizdir ve kendinizi mutsuz hatta depresif hissediyorsunuzdur. Böyle bir 
günde alınabilecek en güzel ilaç İspanyol Zarzuela’sının en hüzünlülerinden biri olan Emigrantes: 
Adios Granada’dır. Bazı günlerde de kendiliğinden gelen, tarifsiz ama hoş bir huzur hisseder insan. Ilık 
ve güneşli bir havada rüzgâra karşı yürürken bir yandan da Mozart’ın “Vorrei Spiegarvi, oh Dio”sunu 
dinliyorsanız, o gün tadından yenmez.  
Bana göre operanın insana keyif vermenin dışında çok önemli bir işlevi daha var: sanat 
anlayışı kazandırmak.  Bu işlevinden dolayı korunması ve yüceltilmesi gereken opera, daha önce de 
belirttiğim gibi, ülkemizde çoğunlukla sıkıcı ve iç bayıcı olarak değerlendiriliyor. Sanırım bunun temel 
sebeplerinden biri hikâyenin konu ve anlatım bakımından alışkın olduğumuzdan farklı işlenmesi.  
Opera ve operetlerin yazıldığı döneme ve mekânlara baktığımızda bu farklılığın oldukça normal 
olduğunu görebiliriz. Faruk Yener’in 100 Opera’sı konunun anlaşılmasını çok kolaylaştırıyor ve 
operaya bakışınızın değişmesine yardımcı oluyor. Yalnız benim burada sanat anlayışı ile anlatmak 
istediğim hikâyeden ziyade müzik. Öyle opera eserleri var ki aynı aryanın ya da liedin içinde bir 
kadının veya erkeğin çıkabileceği en ince ve inebileceği en kalın sesleri duyuyorsunuz. Bazı eserlerde 
düet dinlediğinizi düşünürken tek kişinin söylediğini fark ettiğinizde şok oluyorsunuz- La Griselda’dan 
“Agitata da due Venti” bunun müthiş bir örneği. Bazen bir kadının söylediğinden emin olduğunuz 
aryayı aslında bir erkek seslendiriyor oluyor. Bazense, var olduğunu dahi bilmediğiniz enstrümanları 
duyuyor ve onlara hayran kalıyorsunuz. Bütün bunları duydukça, bu olağanüstülüklerin farkına 
vardıkça kulağınız gelişiyor ve “kaliteli müzik” algınız değişiyor. Daha önceleri çok severek dinlediğiniz 
pop, rock, soul ve benzeri türlerle yetinemez oluyor ve müziğinizde heyecan aramaya başlıyorsunuz.  Yukarıda yazdıklarımın tamamı operanın ve klasik batı müziğinin benim üzerimdeki etkileri 
aslında. Sözünü ettiğim tüm duygular benim daha önce hissetmiş olduğum duygular. Arya ve 
liedlerdeki heyecan benim heyecanım. Ama bana kalırsa bu konuda yalnız olamam. Bir yerlerde opera 
konusunda benimle aynı heyecanı paylaşan birileri var mutlaka. Belki de bu yazıyı okuyan sizlerden 
bazıları örnek olarak verdiğim eserlerden birini ya da birkaçını dinleyecek ve operaya bakışı 
değişecek.  
Operaya yaklaşımınız ne olursa olsun, bu uçsuz bucaksız dünyada hoşunuza gidecek bir şey mutlaka 
bulursunuz- er ya da geç. O zamana kadar ruhunuzu sevdiğiniz melodilerle iyileştirmeye devam edin. 
Çünkü türü ne olursa olsun, müzik aslında ruh yaralarına en iyi gelen merhemdir. 
Meltem	Deniz	Dinçer	
ÖZLEMDEN	UMUDA	
“Bu	dünya	yalan	dünya”	derler	doğruymuş.	Bu	fâni	zaman	
diliminde	 ne	 yaparsak	 yapalım	 bunun	 sonuçlarına	 katlanırız.	
Ama	bütün	bunları	genellikle	kendi	irademizle	yaparız.	Bir	de	
bazı	davranışlarımız	vardır	ki	insan	geçmişinden	esinlenerek	
içgüdüsel	 davranır.	 Örnek	 verecek	 olursak;	 bazı	 insanların	
inançları	 ya	 da	 umutları	 daha	 güçlüdür	 ama	 yeri	 gediğinde	
insanlar	 o	 kadar	 umutsuz	 ve	 çaresizdirler	 ki	 bu	 durum	
yüzünden	 başlarına	 kötü	 şeyler	 gelebilir.	 Bunun	 yanı	 sıra	
insanların	 bir	 de	 hepsinden	 ağır	 bir	 özelliği	 vardır	 ki	 o	 da	
vefadır.	 İyiliğin	 yerini,	 kötülüğün	 cezasını,	 umudun	 gerçek	
yoldaşlarını,	 çaresizliklerin	 günışığına	 ulaştığı	 anı	 bulur	 vefa	
ile.	Çünkü	bizler	bunları	tek	başımıza	yapamayız,	hayatımızda	
vefalı	birileri	olmalı	ki	bütün	bunları	gerçekleştirebilelim.	Bu	
kişiyi	bulmak	da	bizlere	kalmış.	Bazen	otobüsteki	bir	yabancı,	
bazen	karşı	kaldırımdan	yürüyen	biri	ya	da	bazen	kırmızı	saçlı	
bir	kadın	olur	o	insan.	
	
Hepimizin	hayatında	bir	kırmızı	saçlı	kadın	vardır	ki	bu	
kadın	aslında	hepimizin	özlem	duyduğu	veya	yanında	güvende	
olduğunu	 hissettiği	 kişidir.	 Benim	 için	 bu	 insan	 bir	 kişiden	
değil	 birden	 fazla	 kişiden	 ibaret.	 Ailem	 her	 daim	 benim	
yanımdaydı	 ve	 bende	 her	 daim	 onların	 yanındayım.	 Fakat	
üniversiteye	 başladığım	 ilk	 zamanlarda	 onların	 yokluğunu	
gerçekten	en	derinde	hissettim.	Bir	kişi	hariç.	Baba	özlemini	
neredeyse	hiç	yaşamadım.	Fakat	anneme	duyduğum	özlem	o	
kadar	 fazlaydı	 ki	 anlatamam.	 İlk	 zamanlarda	 babamı	
özlemeyişimi	 kendi	 içimde	 çok	 garipsemiştim	 ta	 ki	 Orhan	
Pamuk’un	‘Kırmızı	Saçlı	Kadın’	adlı	eseriyle	tanışana	kadar.	Bu	
kitabı	okuduğumda	fark	ettim	ki	ben	de	babasız	büyümenin	ne	
	 1	olduğunu	 bilenlerdendim.	 Aynı	 kitabın	 baş	 kahramanı	 Enver	
gibi.	 Bu	 karakter	 sayesinde	 fark	 ettim	 ki	 babama	 duyduğum	
derin	ve	hiç	bitmeyen	özlemim	bende	alışkanlık	yapmıştı.	Bu	
yüzden	 özlem	 duygum	 artık	 körelmiş	 bir	 bıçak	 gibi	
kullanışsızdı	ve	bende	hiçbir	etki	yaratmıyordu.	Hiç	şüphesiz	ki	
babasız	 büyümek	 belki	 de	 bu	 dünyada	 ki	 en	 kötü	 şeylerden	
biridir.	Hele	ki	bu	yokluğa	ölüm	dışındaki	bir	sebepten	dolayı	
katlanmak	zorunda	kalıyorsan...		
Benim	 babam	 ölmemişti	 sadece	 bizi	 terk	 etmişti.	 Bu	
sebepten	dolayı	pek	çok	şeye	hasret	kalmıştım	ama	en	kötüsü	
bir	 türlü	 sahip	 olamadığın	 güven	 duygusudur.	 Bu	 öyle	 bir	
duygudur	 ki,	 onu	 sadece	 babanın	 varlığıyla	 tadabilirsin;	
babandan	başka	kimse	sana	onu	veremez.	Bu	öyle	bir	his	ki	
tarifi	yoktur.	Ben	bu	hissi	yıllar	sonra	tadabildiğim	için	hayata	
gülümseyerek	 bakabilenlerden	 olmayı	 başarabiliyorum.	 Ama	
şunu	da	söylemekten	kendimi	alıkoyamıyorum.	Bahsettiğimiz	
güven	duygusu	bizlerin	diğer	duygularına	da	yön	veriyor.	Ne	
zaman	 birinin	 yanında	 kendini	 güvende	 hissettiğinde,	 bunu	
sadece	 babanın	 sana	 verebildiği	 o	 duyguyla	 aynı	 olabileceği	
algısıyla	o	kişiye	sığınırsın.	O	senin	limanın	olur.	Sonra	bir	kere	
de	 o	 insan	 tarafından	 hayal	 kırıklığına	 uğratıldığında	 bütün	
dünyan	 başına	 yıkılır.	 Sığındığın	 o	 limanda	 taş	 üstünde	 taş	
kalmamıştır	 artık.	 Sonra	 bir	 bakmışsın	 ki	 yalnızlık	 bir	 ömür	
boyu	 peşini	 bırakmaz.	 Kimseye	 ama	 hiç	 kimseye	
güvenemezsin.	İnsanlara	olan	yaklaşımından	itibaren	her	şeyin	
değişmiştir.	Sen	artık	eski	sen	değilsindir.		
Bir	 insan	 bir	 kitapta	 kendini	 ne	 kadar	 bulabilirse	 ben	
daha	fazlasını	buldum.	Her	okuyuşumda	canım	daha	çok	yandı,	
daha	 derinden	 hissettim	 Enver’in	 yaşadıklarını.	 Neden	 mi?	
Çünkü	ona	çok	fazla	hak	verdim.	Neden	yalnız	olduğunu	çok	iyi	
anladım.	 Kimseye	 güvenemememi,	 korkularımı,	 hayal	
kırıklıklarımı	bana	tekrar	hatırlattı.	Her	sayfada	yüzüme	vurdu.	
Satırlar	arasında	kaybolurken	şunu	fark	ettim.	Ben	bu	dünyada	
	 2	yalnız	 değildim.	 Benim	 yaşadıklarımı	 yaşayan	 daha	 pek	 çok	
insan	 da	 vardı.	 İşin	 en	 tuhaf	 yanı	 ise,	 bu	 durumu	 bir	 roman	
karakteri	 sayesinde	 fark	 etmiş	 olmamdı.	 Üstelik	 bu	 kitaptan	
böylesine	 bir	 okuma	 hazzı	 alabileceğimi	 hiç	 düşünmemiştim	
ama	 yalnız	 olmadığımı	 kısa	 bir	 süreliğine	 bile	 olsa	
hissedebilmek;	 hayata	 umutla	 bakabileceğim	 inancını	 bana	
aşılamaya	 yetmişti.	 Hayat	 o	 kadar	 gariptir	 ki,	 umuda	
ulaşabilmek	 için	 bazen	 en	 umutsuz	 zamanlara	 tahammül	
edebilmek	 ve	 umuda	 olan	 inancını	 her	 ne	 olursa	 olsun	
kaybetmemek	 gerekir.	 Çünkü	 en	 umutsuz	 zamanlarda	 bile	
umut	her	zaman	vardır.		
	
KAYNAKÇA		
Pamuk,	Orhan.	(2016).	 .	İstanbul:	Yapı	Kredi	
Yayınları		
	
Kırmızı	Saçlı	Kadın
	 3	
TANRININ GÖZYAŞLARI 
 
  Cioran’ın kitabı olan Gözyaşı ve Azizler, aslında insanlık için asla önemsenmeyecek bir buluş 
olan gözyaşlarının kaynağını araştırırken, en azından bana göre, yalnızca dini açıdan önemli olan aziz 
ve azizeleri değil; aynı zamanda da Bach ve Mozart'ıve onların peşi sıra Mevlâna ve Şems'i kapımıza 
getirmekle  beraber,  bu  şekilde  adeta  zorla  içeriye  girmeye  çalışan  davetsiz  misafir  misali,  onları 
görmezden gelmemizi engelledi bir yerde. Her ne kadar başta bu davetsiz misafirler bizi, mutluluğa ve 
huzura doğru önemli bir yola davet ediyor gibi görünseler de; aslında yeni baştan acının, ölümün, 
yalnızlığın ve umutsuzluğun tek tek kapımıza asılmış ve kapının her açılışında, her biri süzülüveriyor 
çaktırmadan  bize.  Burada  kafamızın  asıl  basması  gereken  yaşam  olgusu,  yalnızca  kötülüğün 
yinelendiği bir sahnedir ve insan, acımasızlığın kurbanı olduğu  kadar, kendisi de acımasız olmaya 
oldukça meyillidir. 
  Peki, insanı bu kadar acı ile kısır dögü haline getiren asıl nokta nedir acaba? Yaptığımız iyi 
eylemlerin karşılığını bulamaması mı asıl sorun, yoksa zaten karşılığını hiçbir şekilde alamayacağına 
inandığı için iyilik etmeye tenezzülde bulunmaması mı? Yazar istediği kadar sorunların yoğunluğunu 
dinde arasın, varoluşsal bir kriz bizimki. Azizlermiş, Azizelermiş, onların da pek bir farkı yok, biz 
insan ırkından, bir ünvanla etiketlenmişler sadece. Yani, değinmemiz gereken asıl nokta, acı olgusuna 
neden bu kadar bağımlı olduğumuz. 
  Şimdi bir düşünelim günlük hayatımızı. Ne sıklıkla gün içinde başımıza gelen kötü bir şeyden 
bahsediyoruz, bu şeyleri ne sıklıkla tekrar anlatıyoruz ve en önemlisi de bu konu ne kadar süre daha 
gündemdeki yerini koruyor bizim için? Ben size söyleyeyim. Başımıza gelen yeni bir kötü şeye kadar, 
tekrar tekrar anlatıyoruz acımızı, kederimizi. Haa, bunun bir diğer opsiyonu da yok değil. Bu opsiyonda 
ise,  kendi  mutluluğumuzu,  sevincimizi;  başkalarına  acı  çektirmek  için  kullanışımızdan  bahsetmek 
uygun olur zannımca. Elimize geçen her fırsatta kullanıyoruz bu acı çektirme faslını ama farkında bile 
değiliz. Diyorum ya, hayatımızın o kadar alışageldik bir parçası haline gelmiş ki, neden bu böyle diye 
oturup düşünmüyoruz bile. 
  Şimdi, şunun altını çizmek isterim ki, burada bahsettiklerim, sözünü bile etmediğimiz küçük 
boyutlardaki acılar, ama en nihayetinde bu hayatta yaşadığımız ilişkilerde yaptığımız konuşmaların 
neredeyse yüzde doksanını oluşturuyordur. Sonu nereye bağlanır bu küçük mutsuzlukların, işte asıl 
soru bu. Kabullenilmiş gerçekler deyin isterseniz, ya da palavralar başka bir deyişle. Bu konuşmaları 
biriktirmemiz,  insanın  zihnindeki  anlayış  kapasitesini  aşmamız  ya  da  yeterince  başka  birine  acı 
çektiremediğimiz takdirde; olan oluyor ve büyük patlama gerçekleşiyor en nihayetinde. Psikolojik bunalım  diyen  psikologlar  bir  tarafta  ama  ben  bunu  bunalımdan  ziyade;  insanın  beynindeki  acı 
çektirme ve çekme ağırlıklarını ölçen terazinin dengesizleşmesine yoruyorum. Sonuçta manav bile 
teraziye yavaş yavaş ekler ağırlıkları. Birden gelirse bütün ağırlık, terazinin, acı çekme bölümüne, eh, 
psikologların bunalım; benimse aşırı yüklenme dediğim durum çıkıyor ortaya.  
  Peki, ne yapmalı da insan bu durumdan kurtulmalı sorusu ise üzücü bir şekilde sonuçlanıyor bir 
başkası açısından. Eh, sonuçta A kişisinin, içindeki negatif yükü B kişisine aktarması ile yani acılar 
paylaştıkça azalır eylemi dahilinde gerçekleşir. Amma velakin eğer, B kişisi müsait durumda değilse, C 
kişisinin başı dertte, malum paylaşamadığı için azaltamadığı acıyı, A kişisi bizzat uygular bu durumda 
C kişisine. Yani,  olay  Azizlerde, Azizelerde bitmiyor; olay, insanın  doğasının mazoşist  ve sadist 
taraflarının acı ile ilgili denklemde yerlerini bulmalarından ibaret. 
   
Kaynakça  
Cioran, Emil Michel. (2015) Gözyaşları ve Azizler, Jaguar Kitap. ISBN 978-605-650 
1999 
Eskilere Özlem 
   Hiç eskilere özlem duyduğunuz oluyor mu? Bu özlem sadece arkadaş veya sevgili özlemi 
olmak zorunda değil. Herhangi bir şeyin özlemi bile olabilir. Ben geçmişe baktığımda şimdiki 
zamanla aralarında dağlar kadar fark olduğunu düşünürüm hep. Eski günler bana daha parlak 
gibi gelir. Dostluklar daha samimi olurdu ve bayramlar daha bir coşkuyla kutlanırdı ben 
küçükken. Herkes birbirine yardım ederdi. O günler bana hep daha mutluymuşuz gibi gelirdi 
kısacası. Vatan sevgisi bile farklıydı insanların. Şimdi ise herkes bir koşuşturmaca içinde. 
Yardımlaşma ve dayanışma denilen şeylerden eser bile kalmadı yaşadığımız çağda. Kimseyi 
suçlamıyorum sonuçta öyle bir zamanda yaşıyoruz ki evimizin önündeki sokağa bile 
çıkabilecek durumda değiliz korkudan. Her gün kötü bir olay yaşıyoruz ülke olarak ne yazık 
ki. Bu yüzden geçmişi düşündüğümde keşke o günlere dönebilsek diye düşünürüm hep.  
   Nezih Oktar’ın ‘‘1960’lardan ne kaldı?’’ adlı şiirini okuduğumda bu yaşadığım duyguların 
aynısını hissettiğimi söyleyebilirim. ‘Mahallem kayboldu, dostluk, komşuluk.(s.7)’. 
Değerlerimizi zamanla yitirdik. Eskiden komşumuz bir şeyler yaptığında bize de getirirdi ya 
da biz onlara götürürdük bir şeyler yaptığımızda. Düşünürdük yani birbirimizi. Bir şeye 
ihtiyacı olana mahallede yaşayanlar olarak yardım etmeye çalışırdık. Şimdi her şey farklı. 
Açıkcası hiçbir komşumun adını bile bilmiyorum şuan. Aramızda geçen konuşmalar isteksiz 
bir selamlaşmadan ibaret oluyor en fazla. Eskiden aile gibiydik komşularımızla. Anahtarımı 
unuttuğumda komşularımıza giderdim, karnımı doyururdum. Kaybedince değeri daha çok 
anlaşılır diyorlar ya işte öyle bir şey bu da.  
   ‘Milli bayram günleri, kalmadı hiçbiri, nihayet yurtseverliği yitirdim.(s7)’. Ben küçükken 
bayramlarda neşe dolu uyanırdım. Ailemle bayraklarımızı alıp törenleri izlemeye giderdik. 
Hep bir ağızdan milli marşlarımızı söylerdik. Coşkulu ve güzel geçerdi kısaca milli 
bayramlar. Şimdi ise Nezih Oktar’ın dediği gibi yitirdim o duygularımı. Sıradan bir günden 
farkı olmuyor benim için. Sadece benim yaşadığım söylenemez bu duyguyu. Eskiden caddeler 
ve sokaklar dolardı milli bayramlarda. Herkes ailecek çıkar, bayramı kutlardı. Şimdi sokaklar 
bomboş milli bayramlarda. Kutlamalar bile iptal ediliyor. Keşke o günlere dönüp daha gür 
bağırsaymışım, daha çok sevinseymişim. Çünkü o zamanlar mutluyduk ülke olarak. Şimdi ise 
her gün farklı bir acı yaşıyoruz ülke olarak ne yazık ki. 
   Maalesef yaşadığımız acılara da alışır duruma geldik. Eskiden bir felaket başımıza 
geldiğinde ülke olarak acılara bürünür ve yaralarımızı sarmaya çalışırdık. Nezih Oktar aslında 
‘Duyuyor Musun’ adlı şiirinde bu söylediklerime benzer şeyleri söylemiş diyebilirim. ‘Dünya 
dönerken gıcırdıyor artık, vurdumduymazlıklarına, acımasızlığına.(s.38)’. İnsanların kolayca 
yaşamlarını kaybettiği bir zamanda yaşıyoruz ülke olarak şuan. Sevdiklerimizi kaybediyoruz 
ülke olarak ama eskisi gibi tepki göstermiyoruz yaşanan olaylara. Her gün kötü bir şeyler 
geliyor başımıza ama insanların birçoğu sessizliklerini korumaya devam ediyorlar. Olaylara 
karşı vurdumduymaz bir tavır sergiliyorlar. İnsanın kanını dondurabilecek olaylarda çıkıp 
televizyon kanallarına bunların yaşanabilecek şeyler olduğunu ve abartılmaması gerektiğini 
söylüyorlar. Artık insanlığın nereye gittiğinden şüphe duymuyorum çünkü insanlık denen şey 
ne yazık ki kalmadı bizlerde. Yaşadığımız tüm kötülüklere alıştık ve eskisi gibi sesimizi çıkartmıyoruz maalesef. Nezih Oktar’ın ‘Çivisi Çıkan Ülke’ adlı şiirine benzetebilirim şuan 
yaşadıklarımızı. Kaos ve kargaşanın eksik olmadığı günlerdeyiz ne yazık ki. 
   Ben eskileri çok özlüyorum. Eskisi kadar iyi değil dünya bana göre. Bilmiyorum belki bana 
öyle geliyor ama eskiden daha huzurlu yaşadığımızı düşünüyorum. Nezih Oktar’ın şiirlerini 
okuduğumda beni geçmişe götürdüğünü ve onun da geçmişin özlemini çektiğini 
söyleyebilirim. Şimdiki zamana bir sitemi olduğunu ve eskiden her şeyin daha bir aydınlık 
olduğunu hissettirdi bana şiirleri ile. Haksız da değil bence. Şu yaşadığımız acı olaylardan 
sonra geçmişe baktığımda her şey daha bir güzel gibi geliyor. Keşke hep eskilerde yaşasaydık 
diyorum hep. Değiştik hepimiz zamanla birlikte. Artık eskisi gibi bakmıyoruz hiçbir şeye. 
Vurdumduymaz ve acımasız bireyler olduk toplumda. Bir kahvenin kırk yıl hatırı yok artık 
şimdiki zamanda.  
 
                                                                            Atakan Telli 
Zeynep Elmalıdağ
Gülümseten Detaylar
Hayata  dair  gülümseten  detaylara 
sahip olmak ve anılar biriktirmek için 
ne yapmalıyız? Bavulunuzu hazırlayın 
çünkü  yolculuğa  çıkıyoruz.  Dünya’da 
kaç  ülke  olduğunu  biliyor  musunuz? 
Bilmeyenler  için  hemen  söyleyeyim. 
‘Uluslararası ortamda tanınan 193 ülke 
var  ve  Birleşmiş  Milletler'e  üye 
olmayan  veya  uluslararası  ortamda 
tanınmayanlarla  birlikte  bu  ülkelerin 
sayısı  206'yı  bulmaktadır.’  Vay  be 
dürüst  olmalıyım  ben  de  bu  sayıları 
yazıyı  yazmadan  önce  bilmiyordum. 
Dünyanın  ne  kadar  büyük  olduğunu 
anladığımıza  göre  yolculuk 
yapabilmek uğruna çok çalıştığımız, para biriktirdiğimiz ve hatta aylar öncesinden erken 
rezervasyon  yaptırdığımız  otellere  yerleştiğimizi  varsayalım.  Şimdi  sırada  yepyeni  bir 
şehrin kapısını açmak ve anlatılacak yeni hikayelere yazar olmak var. Yeni bir kültürle 
tanışmanın en iyi yolu oraya gitmeden önce iyi bir araştırma yapmaktan geçiyor bence bol 
bol  okumak  ve  anlamalıyız.  Peki  kültür  nedir?  Toplumun  tarihsel  süreçte  kendine  has 
biriktirdiği her şey kısacası en basitiyle yemek kültüründen tuttun yaşayış tarzları, dilleri, 
gelenekleri ve mirasları.   Filmler, müzikler ve kitaplar bize yeni bir kültürün fragmanını 
gösteriyor. O yüzden belki yurtdışına çıkınca havanın bile farklı koktuğunu düşünüyoruz. 
Nedim  Gürsel’in  Bana  İtalya’yı  Anlat’la  dikkatimi  çekmesi  ve  kitabı  alma  sebebim 
geçtiğimiz yıllarda ailemle seyahat ettiğim Roma’yı tekrar hatırlayabilmekti ki nitekim öyle 
de oldu. Kitabı okurken gözümü kapadığım anda  kendimi yeniden Roma’da buluyordum.  
Bir  gezgin  olmak,  bir  sırt  çantasıyla  bütün  dünyayı  gezmek  isterdim.  Yeni  insanlarla, 
kültürlerle tanışıp daha olgun bir birey olmak hayalim yani. Sadece yolculuk yapmak değil 
kendine bir şeyler katabilmek insanı olgunlaştırır. Yani bir yere sadece alışveriş yapmak 
için gidiyorsak bu sadece dolabımızı doldurur asıl önemli olan müzeleri, sergileri gezip 
aklımızı ve ruhumuzu doldurmak daha doğrusu doyurmak. İster otobüs yolculuğu olsun 
ister tren veya uçak hepsinin ayrı bir tadı var. Hele ki bir de yanınızda arkadaşlarınız varsa 
veya bir tur grubuyla gidiyorsan ki zaman zaman daha açıklayıcı oluyor. Ayrıca bütün 
yolculukların vazgeçilmezinin müzik listesi olduğunu düşünen tek ben miyim? Güzel bir 
müzik  listesiyle  on  saat  üzeri  yolculuklar  bile  daha  keyiﬂi  bence.  Ama  yine  de  insan 
hemen  ışınlanmak  istiyor  gideceği  yere.  Sabırsızlıkla  hiç  daha  önce  olmadığımız  ve 
kimseyi tanımadığımız bir yere gidiyoruz.  
Seyahat etmenin tek faydası yeni kültürlerle tanışmak değil insan bir o kadar kendini de 
tanıyor. Limitlerini ve kendinin  farkına varıyor. Hele ki tek başına yurtdışındaysanız daha 
hızlı karar verebilme, daha soğukkanlı ve sabırlı olma yetenekleriniz de gelişiyor. Bir de 
yeni insanlarla tanışıyorsunuz öyle ki hiç beklemediğiniz anlarda bu insanlar hayatınızda 
çok farklı roller oynayabilir kısacası network adı verilen ve iş dünyasında en önemli kapıları 
açan anahtar resmen sizin elinizde oluyor. Geçen gün internette karşılaştığım Framingham 
Heart Study’nin yaptığı bir araştırmaya göre düzenli seyahat etmek kalp krizine yakalanma 
riskini bile azaltıyormuş.  Zeynep Elmalıdağ
Yani diyeceğim o ki sağlık durumumuz, yaşımız ve bütçemiz elveriyorsa, ilk başta ülkemizi 
daha sonra yurtdışını gezip görmeliyiz. Gelişen dünyada artık her şey git gide daha da 
hızlanır  oldu.  Gezip  göremiyorsak  da  internetten  araştırma  yapmalı  dünyayı  tanımalı 
tanıtıcı videolar ve belgeseller izlemeliyiz. Çünkü çevremizi ne kadar iyi anlarsak ve o 
kültürleri tanırsak gelecek hakkında yorum yapabilir daha iyi perspektiﬂerle hayatımızı 
yönlendirebiliriz.  
KAYNAKÇA 
Nedim GÜRSEL, Bana İtalya’yı Anlat, Doğan Kitap, Mayıs 2016. 
Fotoğraf:  http://68.media.tumblr.com/55b7e4d3e59cd365b994566e980131f4/
tumblr_n8e5h9isSO1tu5un5o1_1280.jpg 
Dünya’da kaç ülke olduğu sorusunun yanıtı: http://www.hayretedeceksin.com/cografya/
ulkeler/31-dunyadakaculkevardir 
Framingham Heart Study’nin tam bilgisi: https://www.biletall.com/blog/seyahat-etmenin-
sagliginiz-icin-5-onemli-faydasi/ 
 
BERKE DEMİROĞULLARI  
21501699  
 
KAYIP EVİMİZ 
Özgürlük tende hissedilebilir mi? Biraz durup düşünelim. Bizler dünyada özgürlüğün sonsuz, 
aynı zamanda sınırlı olduğu bilinciyle yetiştirildik. Köle olmak üzere doğmadık, özgür 
insanlar tarafından, özgür insanlarla bir arada olmak için… Her insana eşit saygıyı 
gösterebileceğimizi biliyoruz. Şanslı olarak Orta Doğu coğrafyasında özgür düşüncenin 
tahammül edilebilir olduğu asrın son demlerine yetişebildik. İçimizde ukteler var elbette, 
fakat söyleyebileceğimiz çoğu şeyi söyledik, yapacaklarımızı yapabildik. Ancak, biz 
özgürlüklerimiz elimizden alınırken neden susuyoruz? Biz neden aciz, çaresizmişiz gibi 
davranıyoruz ve kendimizi yalnızca bizim özgürlüğümüze kastediliyormuşçasına yalnız 
düşünüyoruz? Biz özgürlük kavramını anlamayan nesiliz zira. Bizim neslimizin bir şeylerin 
değerini anlaması için elinden alınması gerekiyor. Biz çoğunlukla sahip olduğumuz şeylerin 
bizden öncekilerin emeği olduğunu unutup ego denizlerinde kaybolan insanlardık ve 
söylediklerimizin, yaptıklarımızın hesabını ne kadar tuttuysak, yapmadıklarımızı o kadar 
görmezden geldik. Nazım Hikmet’in de dediği gibi, dünyadaki bu zulüm bizim eserimiz.  
 
Biz kimiz peki? Biz aslında dünyanın en bunalımlı, en huzursuz bir zamanının içine düştük. 
Yol göstericilerin çok ender ve unutturulmaya çalışılan olduğu, kaosun kutsandığı, insanlığın 
yeni bir kimlik arayışında olduğu, baskı, yasak ve savaş toplumlarının güç kazanıp diğerlerini 
kendi karadeliklerine çektiği, anlamsızca yaşamak üzerine eğitildiğimiz ve huzurun asla var 
olmayacağı bir coğrafyada yetişmekte olan, sesi asla duyulmayacak bireyleriz. Aşkın, 
özlemin, emeğin, duyguların en sahtesini, müziğin en adisini, edebiyatın en şekilsizini 
yaşıyoruz, dinliyoruz, okuyoruz ve görüyoruz. En önemlisi, insanlığın yok oluşuna şahit olup 
bunu normalmiş gibi her gün haberlerde görüp birkaç dakika hayret ediyor daha sonra 
unutuyoruz. Oysa biz özgürlükler için, çağdaşlaşma için, bir damla daha insanlık için hayatını 
defalarca riske atmış bir liderin, Atatürk’ün ve özgürlük için canını defalarca vermiş bir 
halkın mirasçılarıyız. Karadeliktekilere ayak uydurmak bize yakışmaz. Uyanmak zorundayız 
ve uygarlık, çağdaşlaşma ve ilerleme için çaba göstermeliyiz. Biz özgürlüğü yenilecek, 
içilecek veya giyilecek bir şey olmadığı için anlamıyoruz belki de. Ancak özgürlük de bir 
tüketim maddesidir ve yaşamımız çoğu zaman özgürlüklerimize bağlıdır. Hala çok geç 
değilse bunun farkına varmalı ve tutunduğumuz son dal ile bu dipsiz bataklığın içine 
gömülmekten kurtulmalıyız.  
 
Baskı, yasak ve savaş toplumlarının bize dayattığı her şeyi iliklerimize kadar çekerken, uygar 
toplumlara özeniyoruz fakat kendi hayatlarımızın içinde yalnızca seyirci olmayı çoktan 
kabullendiğimizden dolayı hiçbir şey yapmıyoruz. Evet, şimdi kadınların şiddete maruz 
kaldığı, koruma evlerinden zorla çıkartılıp sokak ortasında öldürülebildiği, vasıfsız, korku ve 
şiddeti meşrulaştırmaya çalışan kendine adam diyen yaratıkların tecavüzüne maruz kaldığı 
iğrenç ve kokulu bir çamur deryası içinde; kin ve düşmanlığın yüceltilip cahilliğin kutsandığı 
bir noktada, özgür olmadığımızı saniyeler içinde hatırlıyor, saliseler içinde unutuyoruz. Şimdi 
karadeliğe içeriden bakalım.  Azadeh Moaveni, Amerika’da doğup büyümüş. “İslam Devrimi” yüzünden sürgüne giden bir 
ailenin kızı. Time dergisi için bir süre Ortadoğu’da muhabirlik yapmış ve o süre içinde İran’ın 
ailesinin eskiden bahsettiği güzelliğini belli sebeplerden dolayı asla doğrudan görememiş bir 
gazeteci. Tahran’da Balayı isimli kitabında, bu süre içinde yaşadığı kimlik krizinden, zorunlu 
aşk hayatından, baskı toplumundan, korkudan, yasaklardan, yani kısaca bahsettiğim 
karadelikten bahsediyor. İran İslam Devrimi, İran halkını kurulduğundan beri baskı, korku ve 
tehditler ile yöneten bir devletin kendini kurma şekliydi. Teokratik bir cumhuriyet ve baskı 
yolu ile “demokrasi”yi sonuna kadar yaşayan muhafazakâr bir halk. Moaveni, anavatanına 
döndüğünde özgürlüğü ve demokrasiyi göremedi. Zulmü ve yasakları gördü. Saçını biraz 
fazla açtığı için recm edilen bir kadın gördü. İzole yaşamı kendi tercihi olmadığı halde silah 
zoruyla kabul etmiş olan, asla mutlu olmayacak, asla özgürlük yaşayamayacak bir toplum 
gördü. İran, Moaveni oradayken internet kullanımını kısıtladı, zaman zaman da tamamen 
yasakladı. Gazetecileri tutukladı, gazeteleri kapattı. Kadınlar alt olarak görülüp şiddete maruz 
kaldı, kendi özgürlüklerine yapılan tacize ses çıkardıklarında ölümle cezalandırıldı. Ve 
Moaveni bir şeyleri değiştirmeyi her düşündüğünde yalnız olduğunu gördü, fakat kendi 
düşüncelerine sahip olan insanların olduğunu, sadece onların çabalamadığını da gördü.  
Bugünlerde bizler de kısıtlamalara maruz kaldık. Tanıdık gelmiş olmalı anlattıklarımdan 
birkaçı. Biz özgürlüğümüzü bizden kaynaklı olmayan sebeplerden dolayı her geçen gün daha 
da kaybediyoruz ve yalnızca seyrediyoruz. Karadelik bizi de içine almak istiyor ve biz buna 
karşı koymuyoruz, kendimizi yalnızlaştırıyor, bizim gibi düşünen insanlardan, baskı 
nedeniyle uzak kalıyoruz. Buna dur diyebilecek miyiz? 
İNANCIN GÜCÜ 
 
“Ne olduğumuza inanıyorsak oyuz!” diyor çoklu kişilik bozukluğu olan Kevin ya da Dennis 
demeliyim sanırım. Çünkü ikisi birbirinden tamamen ayrı ama aynı bedende yirmi üç 
karakterle beraber sıkışmış kişilikler. Parçalanmış filminden bir söz bu “ne olduğumuza 
inanıyorsak oyuz”. Filmde bu kişilik bozukluğunu taşıyan hastaların insanın bir sonraki 
evriminin ilk ürünleri oldukları anlatılıyor bir nevi. Peki, gerçekten ne olduğumuza inanıyorsak 
o muyuz biz? Gerçekten beynimizi bu derece yönetebiliyor muyuz? 
Çoklu kişilik bozukluğu olan insanlar genellikle çocukluklarında travma yaşamış insanlardır, 
acıyı tatmışlardır yani, hem duygusal hem fiziksel açıdan. Kendi karakterlerinin kendilerini 
korumak için yeterli olmadığını düşünen, asıl bireyleri bastıran alter kişilikler çıkar ortaya. 
Korku ve korunma hislerinin bu kadar güçlü olması gözümü korkutuyor ve hatta dehşete 
düşürüyor bizi. Kendini korumak ve karakter yetersizliğini tamamlamak için ortaya çıkan, 
yaratılan, hem de kendi beynin tarafından yirmi üç farklı karakter. İnsan o kadar garip bir 
varlık ki, sınırlarımızı zorlayınca ortaya neler çıkabileceği konusunda aslında hiçbir fikrimiz 
yok. 
İnanç, korku, sevgi ve bizi şekillendiren bütün duygular… O kadar güçlüyüz ki aslında, 
hayatta kalmak için içgüdülerimizin yapmayacağı şey yok. Beynimizin yüzde birini kullanarak 
geldiğimiz nokta bütün diğer yaşayan canlılara diz çöktürüyor, peki ya daha fazlasını 
kullanmak için sınırlar zorlandığında yaşananlar? İnsanın beyin gücüyle fiziksel özelliklerini 
değiştirebilmesi… Bütün bunlar çok olağandışı görünüyor ama aslında tarihe baktığımızda 
bu durumun etkileri atasözlerimizden bile anlaşılıyor: “Bir şeyi kırk kez söylersen olur.” Belki 
de gerçekten oluyordur. Sözlerin ve inançların gücü belki de bizim anladığımızdan ve 
anlayabileceğimizden çok daha fazlasıdır. İnsanın en büyük sorunu belki de bu gücü hafife 
almaktır. Büyük etkileri ve tamamlanmış resmi görmeden insanın kendi gücüne inanması bir 
hayli zor ve bu inanç eksikliğiyle kendimizi sınırlandırıyoruzdur belki de. 
Bir insanın yaşayabilmesi için nefes alması gerekiyorsa, beynin yaşayabilmesi için 
düşünmesi gerekir bence, beyni hayatta tutan ve işlevsel kılan da budur. Ve bunun kadar 
önemli olan şey ilk olarak insanın inanmasıdır, inandığı zaman insan ama bütün kalbiyle, her 
şeyi yapabilecek kapasiteye sahiptir o donanım vardır çünkü insanda. Herkesin dilinde olan 
bir söz var “İmkânsız diye bir şey yoktur.” Düşündüğümüz zaman ve bütün benliğimizle 
düşüncelerimize inandığımız, sarıldığımız zaman fark ederiz neyi yaptığımızı inandığımız ve 
neleri yapamadığımızı. Bu farkındalık bile bize ne kadar güçlü olduğumuzu gösterebilir. Buna 
bir örnek olarak şunu verebiliriz, bir şekilde sürekli duyduğumuz bir şarkının beynimize işleyip 
istemsizce kendini ezberletmesi. Hiç istemeden tamamen bilinçsiz bir şekilde bir sürü 
kelimeyi ve hatta melodisiyle kısa bir sürede üstelik, ezberleyebilecek bir kapasiteye 
sahipsek, bir de bunu istemli bir şekilde kullandığımızı düşünün. 
Belki de anormal veya hasta diye tanımladığımız bireyler, beyinlerinin yüzde birini değil de 
daha fazlasını çalıştırabilmiş sınırları istemli veya istemsiz zorlanmış insanlardır. Ve belki de 
bizim onlar gibi olamamamızın sebebi hiç sınırlarımız zorlamamamızdır. Mesela filmdeki 
karakterin ilk alter kişiliği annesinin ona düzenli bir çocuk olmadığı için şiddet uygulamasıyla 
ortaya çıkıyor ve ilk karakter son derece titiz ve düzenli olan Dennis. Bunun dışında yirmi üç 
farklı karakterden birisinin diyabeti var, daha doğrusu diyabeti olduğunu düşünüyor ve fiziksel 
olarak da o karakter ortaya çıktığında gerçekten diyabet iğneleri kullanması gerekiyor. 
Beynin ve sadece düşünmenin ve inanmanı vücudun şeker oranına bile bu şekilde etki 
etmesi, gücün ve güçlü dediğimizin bir başka sınırı ve aslında beynin mucizelerinden sadece 
bir örnek.
                                              Umut En İyi Şeydir 
Bir hapishaneye nasıl güneş doğar hiç düşündünüz mü? Bir gün bir mahkum gelir ve oraya 
adeta ışıklarını saçar. Ne kadar hayali geliyor değil mi? Esaretin Bedeli de işte tam böyle bir 
hikayeyi ele almış. Parlak bir bankacı olan Andy, her ne kadar suçsuz olsa da karısını öldürmekten 
hapse girer. Fakat hapishane sistemine boyun eğmek yerine, var olan zekası ve kültür bilgisiyle 
hapishaneyi karanlık bir yer olmaktan kurtarıp hayat enerjisiyle mahkumlara ışık saçar.  
 
 
 
Özgürlük ve tutsaklığın, yok oluş ve var oluşun bir arada anlatıldığı bu eserde her diyalog 
adeta özlü bir söz gibi. Zamanında gişe hasılatının filmin bütçesini zor karşıladığı bu şaheser, 
şimdilerde tüm zamanların en iyi filmi olarak görülüyor ve gerçekten bu ünvanı fazlasıyla hak 
ediyor. Film tam olarak gerçek bir hikaye olmasa da Stephan Hawking’in “Rita Hayworth and 
Shawshank  Redemption”  kitabından  uyarlanmış.  Andy  karakterinden  bahsetmek  gerekirse 
hayattan tekmesini yemiş, kaderine razı olan biri olarak gözüküyor. Ama o, karşısına ne kadar 
engel çıkarsa çıksın bunu olumlu yöne çevirmesini biliyor. İnsanlara parmaklıklar arkasında da 
özgür olabileceğini öğretiyor. Hayat da tıpkı bir hapishane gibi değil midir bazen? Kendimizi dört 
duvar arasında hissederiz. Çıkış yolu bulamayız. Önümüzde engeller vardır. Önemli olansa bunu 
kabullenmek yerine o dört duvar arasında özgürlüğü yaşayabilmektir. Andy’nin de hayatı bir anda 
dört duvarla kaplanmıştı. Aldatılmıştı, karısı öldürülmüştü ve işlemediği bir suçtan müebbet hapis 
yemişti. Daha ne kadar kötü olabilirdi ki bir insanın hayatı? Çoğu insan Andy’nin yerinde olsa, 
kaderine  razı  olur,  dört  duvar  arasında  ölümü  beklerdi.  Ama  o  zekasıyla,  özgürlüğe  olan 
düşkünlüğüyle tüm mahkumların dikkatini çekti ve çok yakın bir arkadaş edindi: Red. Red’in 
filmdeki unutulmaz repliği bize hayattan bir ışık tutuyor: “Umut… Sana bir şey söyleyeyim, umut 
tehlikelidir! Umut bir insanı deli edebilir. İçerde iyi değildir. Bu fikre alışsan iyi olur.”  Gerçek hayatta da böyle kişiler vardır çevremizde. Umudunu kaybetmiş kişiler. Bizim 
öğrenmemiz gerekense onlara aldırmayıp bildiğimiz yoldan yürümektir. Andy de bunu yaptı. 
Red’e “umut”un aslında çok değerli bir şey olduğunu gösterdi. Umut, inanç ve azim birleşince 
hiçbir şey önünüzde duramaz bu hayatta. Tüm engelleri aşarsınız. Hapsolduğunuz dört duvar 
yavaşça genişlemeye başlar, sizden uzaklaşır. Öyle bir gün gelir ki artık o dört duvarı göremezsiniz, 
kaybolmuştur. İşte bu başardınız demektir. Tutsaklıktan kurtulup özgürlüğünüze kavuştuğunuz 
andır o an. Andy’nin bu tutsaklıktan kurtulmak için çok uzun bir zamanı vardı. Bu yüzden hiç acele 
etmedi. Her şeyi kusursuz bir şekilde yaptı, kaçıştan sonrasını da düşünerek. Evet, sadece bir “taş 
çekiciyle”, yirmi yıldan az bir sürede tünel kazmıştı Andy. Red ise bunun altı yüz yıl gibi bir sürede 
ancak  bitebileceğini  düşünüyordu.  Ama  Andy’de  onda  olmayan  bir  özellik  vardı:  “Umut”.  
Umudundan güç aldı Andy. O dört duvarı aslında bir taş çekiciyle değil de umuduyla aştı. Pes 
etmedi, azmetti, başardı.  
 
 
Umudumuz sayesinde yaşarız bu hayatı. Hep bir beklentimiz vardır hayattan. Bunun 
beraberinde ona ulaşmak için bir umut her zaman vardır. Yaşam enerjimizdir umut. O yoksa 
yaşamanın bir anlamı yoktur. Bunun için de bardağa her zaman dolu tarafından bakmak, iyimser 
olmak gerekir. Aksi takdirde o dört duvardan nasıl kurtulabiliriz ki? Dayatmalardan kaçınarak belki 
de. Andy de bunu yapmıştı sadece. Özgürlüğü kısıtlayan şeylerden kurtuldu, herkesin hayatında 
yapması gereken şeyi yaptı.  
“Umut iyi bir şeydir. Belki de en iyi şeydir. Ve iyi bir şey asla ölmez. “ Filmi belki de bu 
replik ile özetleyebiliriz. Herkesin hayatında en az bir kez izlemesi gereken, izlemeden ölmemesi 
gereken bir film Esaretin Bedeli. Her izlenişinde çıkarılacak ayrı bir ders var. Filmi izleyin ve 
umudunuzu hiç kaybetmeyin. Çünkü insanı ayakta tutan şey odur. 
Eray Şimşek
"Yaşamın Anlamı Nedir?" Sorusu
Filozoﬂarın veya hayat hakkında ﬁkir yürüten sıradan insanların yüzyıllardır kafa yorduğu 
bir soru bu. Daha farklı ve popüler bir şekilde soracak olursak; yaşamın anlamı nedir? 
İnsan doğar ve büyür, birden kendini bir keşmekeş içinde bulur. Dünyanın ve yaşamın 
gizemlerini çözmeye vakıf olamaz, çoğu vakıf olabilme imkanlarına erişemez. O yüzden 
bu soru çok popüler gibi görünse de, aslında insanlığın çok küçük bir kısmı tarafından 
sorulur. İnsanlığın ezici çoğunluğu gündelik yaşamın kısır döngüsü içinde hapsolmuştur, 
sorgulama ayrıcalığını kendinde hissetmez. Okula gider, işe gider veya ev işlerini yapar. 
Lakin hayata geniş pencereden bakamaz. Tüm yurttaşlarına kısmi bir refah sağlamayı 
becerebilen, bu sayede devrinin çok ilerisinde düşünce insanları yetiştiren Antik Yunan 
Demokrasileri'nin aksine; insanlığın çoğunun muzdarip olduğu ekonomik yetersizlikler ve 
refah eksikliği, düşünme ve sorgulama eylemlerinin popülaritesini düşürüyor maalesef.
Bu soru daha çok dini inançlar tarafından domine edilmiş bir toplumun sorusudur. 
İnsanlık -ortaya çıkışından itibaren olmasa da- on binlerce yıldır çeşitli dinlere ve 
yaratıcılara inanıyor. Bunun evrensel bir olgu olduğu açık. Dünya üzerindeki bütün 
toplumların kendi gelişmişlik düzeylerini ve kültürlerini yansıtan mikro dinleri var olmuş 
tarihte. Egemen kültürler ve toplumlar, kendi dinlerini de dayatmışlar. Dinlerin bu kadar 
kudret ve meşruiyet sahibi olduğu böylesi bir atmosferde, insanın özgür iradesinden 
bahsetmek de doğal olarak güçleşir. Her şeyi bilen, ezelden beri var olan ve ebediyen 
var olacak olan, gücü her şeye yeten bir tanrı tasavvurunun olduğu böylesine bir 
durumda, insan kendi yolunu çizme iradesini çoğunlukla gösteremedi. Bu tanrıya bir 
saygısızlık olarak atfedilirdi. Bu sefer insan farklı bir şekilde sorgulamaya başladı; tanrı 
insanı neden yaratmış? İnsanın varlık amacı nedir? İşte bu zihin yapısına sahip 
insanların içinden kesinlikle çıkamayacakları sorular.
Bugün bu soruya daha özgürce cevap vermenin olanaklarına sahibiz. Bunun başlıca 
sebebi dinsel bağnazlığın güç ve etki kaybetmesidir. Bugün bir yaradana veya dine 
inanmama oranı, modern insan tarihinin en yüksek düzeyine ulaşmış durumdadır. Bunda 
pozitif bilimlerin önlenemez yükselişinin ve sosyal refah düzeyindeki nispi artışın 
tartışmasız etkileri vardır. Ve insan on binlerce yıllık zaafını yenmeye başlıyor. Doğadan 
ve evrenden duyulan o büyük korku, bugün yerini merağa bırakıyor. Tanrıları korku 
yaratmıştı ve cesaret bugün onları birer birer yıkıyor. Böylece ana konumuza tekrar 
dönebiliriz. Yaratıldığına inanmayan ve dinin varlığını reddeden insan için bu sorunun 
cevabı oldukça basittir: insan ne için yaşayacağını kendi belirler. İnsanlık ortak bir amaç 
için yaratılmamış, çünkü yaratılmamış. Ama bu sefer de onun karşısına daha büyük bir 
soru ve sorun çıkıyor; dinler, tanrılar ve ahiret yoksa iyi olmanın ne faydası vardır? 
Evrensel ölçekte bir iyi tanımı ﬁilen vardır; dürüst olmak, yardımsever olmak, cömert 
olmak gibi meziyetleri barındırır bu tanım. On binlerce yıldır düşünme yetisi din ile 
sınırlanmış insanoğlunun, bu düşünce kalıbı elinden alındığı zaman iyi olmak için elinde 
bir sebep kalmayacağı var sayılabilir. Ama dinlerin insanlığa asıl etkisi negatiftir; 
savaşlar, soykırımlar, katliamlar, kadın düşmanlığı bu etkilerinden yalnızca birkaçıdır. Yine de yerleşmiş olan bu evrensel "iyi" tanımına dinlerin de katkısı oldu. Peygamberler 
iyi insanlardı, toplumu değiştirmek isteyen ve bunu din kisvesi altında yapmak zorunda 
olan öncülerdi. Toplumu hep ileri doğru değiştirdiler. Ardıllarının ise, kendileri tarafından 
yaratılan ahlaki değerler ile samimi bir bağı kalmamıştı. 
Peygamberler ve tabi diğer sıradan insanlar tarafından bırakılan bu ahlaki miras, dinsel 
inançlar zayıﬂasa da sürüyor. Sosyal ahengin bu şekilde korunacağının herkes farkında. 
Hem de bu sefer çok daha samimi bir şekilde. Zira insanlar artık cehennem ateşinden 
korktukları için ya da cennette hurileri kapmak için iyi insan rolü yapmıyorlar. Bu 
davranışımız büyük ölçüde dünyevi sebeplerden dolayıdır artık. İyi olmak için hiçbir 
zorunluluğumuz yok, buna rağmen çoğunluğumuz iyi olmayı tercih ediyor. İşte insanın 
bencil olduğu yalanına vurulmuş bir darbe daha. Çıkarsızca iyi davranabiliyorsa insan, 
yaşamını da türünün ilerleyişine adayabilir. Hatta bu işte çıkarı da vardır. Zira toplumsal 
huzur ve mutluluk, bireysel huzur ve mutluluğun ön koşuludur. 
DUYGU GÜMÜŞCÜ 
 
HAYAT MARATONU  
 
   Etrafımı izliyorum, her yerde bir hareketlilik var. Bu manzaraya her baktığımda bu 
karmaşanın gitgide arttığına tanık oluyorum. Sonra, bir bakıyorum ki ben de bu 
koşturmacanın tam merkezindeyim. Önce şaşırıyorum, bu duruma anlam veremiyorum ama 
sonra alışıyorum. Doğa Tarihi adlı kitabın baş karakteri olan Doğa gibi, her şeyi kasıp 
kavuran bu koşturmacada minik bir tanecik olduğumu kabulleniyorum. Çoğu zaman 
kabullensem bile bazen neden bu koşturmacanın içindeyim diye kendime soruyorum. Birden 
rüzgar, hayatın maratonunun bunu gerektirdiğini fısıldıyor. 
 
   Dünyada günlük hayatın koşturmacasına kapılmayan kaç kişi kaldı? İçimize derin derin 
nefes çekebilmek, oturup gökyüzünü uzun uzun izleyebilmek ya da kendi kendimize 
tebessüm edebilmek sizce de günümüz dünyasında çok zor olmaya başlamadı mı? Neden bu 
koşturmaca, neden bu telaş? Bir bakıyorum ki kimsenin kimseye ayıracak vakti kalmamış. 
Sürekli bir şeyleri yetiştirmeye çalışmakla zaman akıp gidiyor. Şahsen, okul derslerimi, 
evdeki sorumluluklarımı ve birçok şeyi daha aynı anda yapmaya çalışıyorum. Bir de ‘daha 
iyi’ olarak nitelendirdiğim hedefin peşindeyim. Daha iyi sınav notları, daha iyi sosyal 
ilişkiler... şeklinde isteklerim uzayıp gidiyor ve bunların sonu asla gelmiyor. Bunlara ulaşmak 
için sevdiklerime zaman ayıramıyorum, sevdiğim şeyleri yapamıyorum. Zaten hayatın 
koşturmacası da bunu gerektirmiyor muydu? Tek tesellim, Doğa’nın aksine yaşadıklarımın 
farkında olmam. 
 
   İlk fark ettiğim şeylerden biri, hayatımdaki koşturmacanın beni sürekli panik halinde 
yaşamaya yöneltmesiydi. Doğa’nın içinde bulunduğu distopya misali, sanki hepsi aynı anda 
yetiştirilmesi gereken milyonlarca işim varmış gibi hissediyorum. Toplumla beraber 
körüklenen bu baskı nefes almamı oldukça zorlaştırıyor. Doğa adlı karakterin hislerini 
anlayabiliyorum, tıpkı onun gibi ‘daha iyi’ olanı ‘en iyi’ olana çevirmeye çalışıyorum. 
Toplum içindeki bu baskıyla olan savaşımda, kendimi kısıtlamaya başlıyorum, sevdiğim 
şeylerden vazgeçiyorum ve hayatımdaki asıl önemli olanların öncelik sırasını değiştiriyorum. 
Bazen de onları tamamen görmezden geliyorum. Bu böyle sürüp gidiyor. En sonunda bir 
bakıyorum ki kurtulması olanaksız bir kafesin içindeyim, hem de tamamen kendi kendime 
oluşturduğum bir kafes. Demir parmaklıklar dört bir yandan yükseliyor ve bana hareket 
edecek yer dahi bırakmıyor. Bunu fark ettiğimde çok geç oluyor çünkü çıkış bulamıyorum ve 
çaresiz kalıyorum. Bu telaş, bu koşturmaca içinde benliğimi yitirip başkalarının istediği gibi 
bir kukla olmaya başlıyorum. Bu koşturmaca beni ne tarafa sürüklerse, o tarafa doğru yol 
alıyorum. 
 
   Bu koşturmacanın neresinde olduğumuzu anlayabilmemiz önemlidir. Mesela, sevdiğiniz bir 
sanatçının yeni çıkan bir albümünü mü yoksa harika bir tasarımı olan, üzerinde o sanatçının 
resminin olduğu bir tişörtü mü almayı tercih ederdiniz? Aslında bu soruya vereceğimiz yanıt, 
hayatın koşturmacasına kendimizi ne kadar kaptırdığımıza dair iyi bir yanıt olabilir. Hakan 
Bıçakcı'nın Doğa Tarihi adlı kitabındaki ana karakter olan Doğa, tişörtü almayı seçiyor. Yani 
“dinlemek yerine onun ne dinlediğinin başka insanlar tarafından bilinmesini” (Bıçakcı 19) 
tercih ediyor. Bence bu oldukça ağır bir seçim. Resmen kendini ikinci plana attığının bir 
göstergesi. Koşturmaca öyle bir hâl almış ki ona ayak uydurabilmek amacıyla başkaları için 
yaşıyoruz artık. 
 
        Peki, bu yıpratıcı karmaşadan kurtulmak mümkün olabilir mi? Bu sorunun cevabı ne kadar 
içinde olduğumuzla bağlantılı olabilir. Bu koşturmacaya ne kadar çok alıştıysak, bu şekilde 
devam etmek için, o kadar çok direnç göstereceğiz. Çünkü alıştığımız şekilde devam etmek 
kolaydır. Asıl zor olan; yeni olanı denemek, içinde olduğumuzdan farklı dünyalar tanımak ve 
tüm bunlara cesaret edebilmektir. 
 
    Eğer artık çiçeklerin parıldayan renklerini ayırt edemiyorsak, içimize çektiğimiz derin 
nefeslerle rahatlayamıyorsak ve kendi kendimize tebessüm edip mutlu olamıyorsak, hayatın 
karmaşasından çıkıp kendimize dönüp bakmanın vakti gelmiş demektir. Ama, kendi 
gözlerimizle bakmalıyız, başkalarının gözlerinden değil. Hayatın bu karmaşasından sıyrılıp 
gerçekten neyi sevdiğimizi, ne yapmak istediğimizi anlamamız, kendimizi dinlememiz ve bu 
maratonda durmamız gerekir. Çünkü kendi hayatımızı kendimiz yönetemiyorsak, hayatın 
koşturmacası bizi ele geçirmiş demektir. 
 
 
Yararlanılan Kaynaklar 
 
Bıçakçı, Hakan. Doğa Tarihi. İstanbul: İletişim Yayınları, 2014. Baskı. 
 
Ahmet Özkan Demir 
BOYUTLARI AŞAN KUVVET 
Yıldızlararası, vizyon tarihini aylardır bekliyor olduğum ve daha vizyona girdiği ilk 
günden sabırsızlıkla seyretmeye gittiğim nadir filmlerden biri. Zaten yönetmenin daha önceki 
yapıtları göz önünde bulundurulduğunda, ileride yapacağı filmler için sabırsızlanmamak elde 
değil. Film başından sonuna kadar izleyiciyi öyle sıkı kavrıyor ki, film bittikten sonra bile onun 
etkisinden çıkabilmek günlerimi aldı. Bu etkinin nedenlerinden biri de, filmin izleyiciyi hem film 
sırasında, hem de filmden sonra izlediklerini düşünmeye ve aralarında anlamlı bağlantılar 
kurmaya itmesi. 
Filmin senaryosu ilk başta orijinal gelmeyebilir: insan yaşamını tehlikeye sokan bir 
felaket, gizli bir grubu, insanlık için uygun başka bir gezegen bulmaya yönelik çalışmalara 
yönlendirir. Böylece, insan türü, ömrü artık bitmiş olan ilk yuvalarından ayrılıp başka bir 
gezegende yaşamını devam ettirebilecektir. Fakat film ilerledikçe anladım ki, sinema tarihinde 
belki de yüzlerce kez işlenmiş olan bu hikayeyi, orijinal ayrıntı ve fikirlerle bezeyerek, filmi 
klişeden uzaklaştırmayı başarmış. Bu işin ne kadar zor olabileceğini, bir filmin oluşum 
aşamalarını bilmeyen biri olarak, tahmin bile edemeyeceğimin farkındayım. Duyduğumda burun 
kıvıracağım klişe bir konunun bile, usta bir kadronun elinde bir şahesere dönüşebilmesi… 
Sinemayı tam anlamıyla “sanat” yapan da bu olsa gerek. 
Her ne kadar filmde aslında çok şey anlatılmaya çalışılıyor olsa da, bence asıl 
vurgulanmak istenen şey, sevginin bildiğimiz fiziksel veya soyut bağların tamamından çok daha 
güçlü bir bağ olması. Öyle güçlü bir bağ ki, bilinen en hızlı parçacık olan ışığın bile kaçıp 
kurtulamadığı kara delikten bir şekilde çıkabiliyor. Farklı birer fiziksel boyutta olsalar bile, birbirini çok seven iki kişiyi birbirine yakınlaştırarak, bir şekilde iletişim kurmalarını 
sağlayabiliyor. İlk başta biraz çocukça bir fikir gibi gelse de, filmin sevgiyle ilgili iddiasının 
aslında ne kadar doğru olduğunu daha sonra farkettim. Biz insanlar hâlâ en büyük gücün parada, 
şanda veya mevkide olduğunu zannederek yaşıyoruz hayatlarımızı. Bizi asıl güçlü kılan şeyin, 
güvenebileceğimiz ve koşulsuz sevebileceğimiz insanlar olduğunu ya ihmâl ediyor, ya da 
umursamıyoruz. Bu bakımdan, filmin sevgi üstüne yaptığı bu vurguyu çok yerinde buluyorum. 
Çünkü insanlar, çoğu zaman bir şeyin değerini ancak onu kaybettikten sonra anlayabildikleri için, 
onlara aslında neyin önem arzettiğinin bu filmde olduğu gibi etkileyici yollarla hatırlatılması 
gerekiyor. 
Filmin beni en derinden etkileyen kısmı, en sonunda ana karakterin kızına ulaştığı 
sahneydi. En son ne zaman ağladığımı hatırlamayacak kadar uzun süredir ağlamıyor olsam da, 
babasının niye bu kadar çok beklediğini sormasının ardından kızın ağzından dökülen “Çünkü 
„babam‟ bana söz verdi.” sözleri, bir iki damla gözyaşının içime doğru akmasına neden oldu. 
Filmin doruğu, tüylerimi diken diken eden bu buruk sahneydi kuşkusuz. Bu sahne, sevginin en 
güçlü çeşidinin çocuk ve ebeveyn arasında olan türden olduğunu fark etmemi sağladı. Bu sevgi 
öyle güçlüydü ki, aradaki devasa zaman ve mekân farkına rağmen film boyunca, baba ve kızı 
sanki yan yana duruyorlarmışçasına güçlü bir bağ ile birbirine bağladı. Babanın her 
davranışından önce kızının nasıl etkileneceğini göz önünde bulundurması ve film süresince kızını 
bir an olsun bile aklından çıkarmaması da, bana bunun ne kadar doğru olduğunu gösterdi. 
Bir bilim-kurgu filmi izlemeyi bekliyordum Yıldızlararası için sinemaya gittiğimde. 
Ancak, çok daha derin ve anlamlı bir filmle karşılaştım. Bu film, insanın ebedi varoluş 
mücadelesini anlatıyor gibi görülüyordu; ancak aslında anlatmak istediği insanların en güçlü ve 
en gizemli duygusu olan sevginin nelere kadir olabileceğiydi. Belki de, insanları şu ana dek hayatta tutmuş, ve gelecekte de hayatta tutacak olan yegâne şey bu “sevgi” duygusundan başkası 
değildir. 
KAYNAKÇA 
Yıldızlararsı. Yön. Christopher Nolan. Oyuncular: Mathew McConaughey, Anne Hathaway, 
Jessica Chastain. Legendary Pictures, 2014. Sinema. 
Furkan Yılmaz 
Abrakadabra 
 
Bir sihirbaz sahneye çıkar. Elindekilerini misafirlerine gösterir ve misafirlerinin beklemediği 
anda gösterisini sergiler. Tüm salon sihirbaza şaşkın bakışlar atar. Sihirbazın onları nasıl büyülediğini 
anlamaya çalışırlar ama onlar numaranın nasıl işlediğini bulamayacaklar. Çünkü aslında numaranın 
gizemini çözmek istemiyorlar, onlar kandırılmak istiyorlar.  
The Prestige filminin bana verdiği bu mesaj, beni derinden etkilemişti ve fark ettim ki aslında 
bu ilişki tek sihirbaz ve misafirlerinin arasında değildi. Öğretmenlerimle birlikteyken buna benzer 
ilişkiler oluyordu. Zira sihirbazmış gibi izlediğim bir sürü öğretmenim olmuştu. Onlar benimle 
deneyimlerini, bilgilerini paylaşıyordu. Ben de yeni bir şey öğrenmenin mutluluğunu hep dışa 
vuruyordum (aynı seyircilerin şaşırması gibi). Onlar da benim bu tutumumdan memnundular ve bana 
çok şey öğreterek, gelecekte bana çok faydaları dokunacağına inanıyorlardı. Şimdi baktığımdaysa 
bana yardım etmekten ziyade sihirbazlık gösterisinin bir parçası olduklarını düşünüyorum. Ben sadece 
onların bana söylediklerini tekrarlamışım gibi hissediyorum. Hiçbir zaman bir şey öğrenmemişim gibi. 
Aynı sihirbazı izleyenlerin numaraların gizemine kafa yormaması gibi bende bilgilerin bana ne ifade 
ettiğini hiç düşünmemiştim. İzleyiciler nasıl kandırılmak istiyorsa ben de bana gösterilenler üzerine 
düşünmeyerek kandırılmak istiyordum. Yeni bir şey öğrendiğimi düşünerek kandırılıyordum. Aradaki 
tek fark beni kandıran sihirbaz aslında bendim. Yeni bilgiler öğrendiğimi ve daha bilgili birine 
dönüştüğümü sanıyordum ama yanılmışım. Öğrendiğim her şey başkalarının bilgileri ve 
deneyimleriydi. Ben hep başkalarını tekrarlıyordum.  Şimdi ise bunun nedenini geçmişte aramalıyım. 
İlk öğretmenime kadar düşünmeye başladım. Aslında ilk öğretmenim diyemem çünkü tek kişi 
değil, onlar iki kişiydi. Annem ve babam. Onlar hayat hakkında kimsenin öğretmediği kadar fazla şey 
öğretmişlerdi ben küçükken. Onlardan öğrendiğim ilk şeylerde nasıl konuşmak ve nasıl tepki vermem 
gerektiğiydi. Onlar için komik olanlar bana da komik gelmiş, onların fikirleri benim fikirlerim olmuştu. 
Söylediklerini, yaptıklarını ve duygularını tekrarlıyordum. Örneğin annem kırmızıyı çok seviyorsa, 
benim en sevdiğim renk kırmızı oluyordu. O yıllarda taklit ederek öğrenmek insan doğasının bir 
parçasıydı ama ne zaman bunun bitmesi gerekiyordu bilmiyorum. 
Sonra ilkokula başladım. Birinci sınıftaydım ve bir sürü arkadaşım olmuştu. Onlarla oyunlar 
oynuyor, fikirlerimiz ya da isteklerimiz uyuşmadığı zamanda her çocuğun yaptığı gibi kavga da 
ediyorduk. Birbirilerimizle olan bu ilişkiden farklı olarak birde öğretmenimizle olan ilişkimiz vardı. 
Bizlere birinci sınıfta öğretmenimiz, öğretmenlerin okulda anne yarısı olduklarını öğretmişti. Bizde 
anne ve babalarımıza karşı nasıl davranıyorsak onlara da o şekilde davranıyorduk. Söylediklerine 
olabildiğince uymaya çalışıyor hatta karşı gelirsek de yaramaz çocuk diye anılmaktan çekiniyorduk. 
Bende bu durumda anne ve babamda olduğu gibi öğretmenim ne derse yapıyordum. Bizlere 
matematik, Türkçe ve diğer dersleri anlatıyordu. Sonra derste anlattıklarını sınavda soruyor biz de 
sınav kağıdında öğretmenimizin dediklerini tekrarlıyorduk. Yani kısacası sınav zamanlarımızda 
öğretmenimiz olsa acaba buraya ne yazardı diye kendimize sorup, soruları öyle cevaplıyorduk. 
Ebeveynlerimi taklit etmek yerine bu seferde öğretmenimi taklit ediyordum. 
İlköğretim bitmişti ve lise son sınıftaydım. Okulun ilk günü ve dersimiz edebiyattı. İçeriye pala 
bıyıklı bir hocamız girdi. Yeşilçam’dan çıkmışa benziyordu. Hepimiz ismini söylemesini bekliyorduk ki  
başka bir şey söyledi, “Benim söylediklerim her söz sizi alakadar etmemeli ben sadece kendi fikrimi paylaşıyorum. Sizler kendiniz bu bilgileri kendi süzgecinizden geçirip sizin için değer ifade ediyorsa 
almalısınız. Yoksa kopyala yapıştır yaparsanız sizlerle telif hakları konusunda tartışmaya gireriz.”. 
 Pala bıyıklının bunu dediği gün ne demek istediğini tam anlamamıştık ama yine de 
gülmüştük. Hâlâ da gülüyorum ama bu sefer ne demek istediğini anlayarak gülüyorum. O bana 
gerçekten bir şeyler öğretmek istiyordu ve bunun onun elinde değil aslında bizim elimizde olduğunu 
bize ilk günden söylemişti. Bize bir şeyler öğretebilmesi için bizim öğrenmek için çabalamamız 
gerektiğini söylüyordu. Bizler de öğretmenin anlattıklarını öğrenmeye çalışıyorduk ama 
öğrenememiştik. Okul bittiğinde benim aklımda hiçbir şey kalmamıştı mesela. Çünkü şimdi anlıyorum 
ki aslında onun ne demek istediğini anlamaya çalışmıyordum, sadece onun söylediklerini 
ezberleyerek onu bir nevi taklit etmeye çalışıyordum. Onun fikirlerini kendiminmiş gibi gösteriyor, 
sınavlarda onun dediklerini kâğıda yazıyor ve biliyorum diyerek kendimi kandırıyordum. Ben aslında 
öğrenmek istemiyor, çok bildiğime kendimi kandırmak istiyordum. Oysa hiçbir fikir bana ait değildi. 
Oysa bilgi insanın kendisine özgü bir birikimi olmalıydı. 
 
 
 
 
 
 
 
 
Emrullah ILDIZ 
SEVGİYİ BULDUM! 
Paulo Coelho'nun Aldatmak isimli kitabının son sayfalarına yaklaşırken gözüm saate kaydı. Saat 
sanki bugüne teslim edilmesi gereken ödevi biliyormuş gibi inatla normalden hızlı akıp gidiyordu. 
Ben ise saatin o çalışkanlığının tam aksine daha blog yazımın konusunu bile belirlememiştim. 
Öyle bir yazı yazmak istiyordum ki bu yazımla ben, okuruma sadece dünyamı anlatmayayım aynı 
zamanda ona dünyamı hissettireyim tıpkı Melih Kibar'ın Çiğdem Talu'ya hissettirdiği gibi: Melih 
Kibar yüksek lisans için Londra'ya gider. Normalden daha erken gittiğinden olsa gerek hiçbir 
arkadaşı gelmemiştir ve sıkıldığından dışarı çıkmak ister. Halbuki dışarıda korkunç bir fırtına 
vardır. Bunu gören Melih Kibar ise binada dolaşırken kendini bir piyanonun önünde bulur. 
Oturur piyanonun başına ve bir beste yazar. Bu fırtınadan habersiz olan İstanbul'da yaşayan 
Çiğdem Talu'ya bu besteyi gönderir ve ondan besteyi kelimelerle anlamlandırmasını ister. 
Çiğdem Talu besteyi sonuna kadar hissettiğinden olsa gerek bizim de bildiğimiz İçimdeki Fırtına 
adlı sarkıyı yazar.  
Melih Kibar o besteyi nasıl yazmıştı da Çiğdem Talu bu denli besteyi hissedebilmişti. Bu merakla 
kitap okumaya devam ederken altı çizilmesi gereken bir cümle gözüme ilişti ve o cümleyi not 
etmek için siyah kaplı ajandamı açtığımda merakım birden çözülüverdi. Paulo Coelho 100 sayfa 
önceden bana sorumun cevabını şöyle vermişti: "Ben insanların ve meleklerin dilini konuşsam 
da söylediklerimde sevgi olmadığı sürece sesim borazanın zırlamasından, zillerin 
şıngırdamasından farksız çıkar." (Coelho 119) O an anladım ki Melih Kibar gibi hissettirebilmek 
için sevgi gerekiyordu. Halbuki ödevi bu akşama yetiştirme zorunluluğu kalbimin 
derinliklerinden gelen yazmaya karşı olan o isteği ve sevgiyi yok ediyordu. Bu hissizlik kalemimi 
pergelin sivri ucuna dönüştürmüştü. Kalemim kağıda dokunduğu yerden hareket etmiyordu. Bu 
şekilde yazamayacağımı nihayet anladıktan sonra masadan kalktım ve sevgiyi bulmaya karar 
verdim. Neydi bu sevgi, nasıl bir şeydi, nasıl bulabilirdim ben? 
Sevgiyi arama telaşesiyle etrafıma baktığımda kendimi yirmi yaşında yeni doğmuş bir bebek gibi 
hissettim. Bu dünya benim yirmi yıldır yaşadığım dünya olamazdı ve sanki ben yeni bir dünyaya doğmuştum. Bir elif misali çam ağaçları, güzelliğini ben baktıktan sonra yok olacakmış gibi son 
demine kadar sergiliyorlardı. Kuşlar, sabah serinliğiyle coşmuş halde son defa ötüyorlarmış gibi 
seslerine bambaşka bir renk veriyorlardı. Sabah serinliği ise hemen sonra kendi yerini kavurucu 
öğle sıcağına bırakacağını biliyormuş gibi bedenimi okşuyordu. Neler oluyordu böyle bütün 
dünyaya? Bu dünya belki de aynıydı da ben sevgi arayışıyla bakmak ile sadece ışınların ilettiği 
görüntüye bakmak arasındaki farkı tecrübe ediyordum. 
Melih Kibar'a sormak istediğim gibi bu ağaçlara, kuşlara, sabah serinliğine de güzelliklerini, nasıl 
bu denli yansıtabildiklerini sormak istedim. Sonra bir anda hayalime kış mevsimi, akşam 
sessizliği ve öğle sıcağı geldi. Bu güzellikler birden yok olmuştu. O an anladım ki bu güzellikler 
sadece bu varlıklara bağlı değildi. Sanki bu varlıklar zamanı geldiğinde güzelliklerini 
gösterebilmeleri için aydınlatılıyordu. Artık kapılar açılmıştı ve ben sevginin ne olduğunu 
anlamıştım. Sevgi beyaz, berrak bir ışıktı. Dünyadaki bütün güzellikler ise birer varlık. Işıksız 
hiçbir varlık görülemediği gibi sevgisiz de hiçbir güzellik görülemezdi. Tıpkı Paulo Coelho'nun 
bahsettiği gibi: "Bir gün insanlığın hayrına çalışmak isteyenlere yalvarırım. Asla, bedenleriniz 
Tanrı adına yakılmış olsa dahi unutmayın ki içinizdeki sevgi yoksa başka şeylerin hiç önemi 
yoktur. Hiç!" (Coelho 121) 
Bir anda Paulo Coelho'nun bir karakterini anımsadım: Jacob Konig. Jacob'un hayattan hakettiği 
mutluluğu bulamamasının nedeni sevgisizlikti. O ne karısını seviyordu ne de işini yani politikayı. 
O politikaya sırf başarabileceğini düşündüğü için başlamıştı ve sırf karısını memnun etmek için 
devam ediyordu. İçinde sevgi olmadığından olsa gerek hayatın güzelliklerini aydınlatamıyordu 
ve hakettiği mutluluğu bulamıyordu. 
Hayatta biz de Jacob Konig gibi birçok seçim yapıyoruz ve mutluluğu bulmak için didinip 
duruyoruz. Oysa birçoğumuz mutluluğu bulmaya çalışırken sevgiyi unutuyoruz ve yaptıklarımız 
bizi mutluluğa yaklaştırmak yerine uzaklaştırıyor. Sevgiyi anlamalıyız ve unutmamalıyız. Sevgiyi 
anlama yolunda ilerlediğine inanmış biri olarak blog yazımın son cümlesini sizlere sevgimi 
hissettirmiş olma umuduyla yazıyorum. 
KAYNAKÇA Coelho, Paulo. Aldatmak. İstanbul: Can Yayınları, 2014. Baskı. 
FATMA ZEHRA YORULMAZ 
NEYE, NİYE İNANIYORUZ? 
     Hermann Broch’un Büyülenme adlı romanı, etkisi altında çok zaman kaldığım bir durumu anlatıyor: 
İnanmak.  Kitaba harcadığım zaman diliminde çok sinirlendiğim bir durum olan inancın başka sebepler 
için kullanılması beni rahatsız etti. Ama yazara değil, bunu başaran karaktereydi olumsuz hislerim.  
İnsanların inancı bir başkasının maddi ve nefsani isteklerini karşılamak için bir yol olmamalı bence.  
     İnsanlara inanma konusunda biraz aceleciyimdir aslında. Onlara inanmamı sağlayacak birtakım hal ve 
davranışları görürsem daha da çabuk inanırım. Maalesef bazen kendimi tehlikede hissediyorum bu 
sebepten. Galiba insanların tavırlarını ve karakterlerini değerlendirme ve doğru kanıya varma benlik 
değil. Uzun bir zamandır başkalarına inandıktan sonra yaşadığım hayal kırıklıkları beni biraz daha temkinli 
olmaya itse de bu inanma konusunda değil de harekete geçme konusunda yardımcı oluyor. Yani hemen 
harekete geçmeyip bir süre üzerinde düşünüyorum tavsiye edilen veya övülen bir eyleme kalkışmadan 
önce. Sorduğum ilk soru şu oluyor kendime: “Yapmayı düşündüğüm şey hayatım için ne kadar gerekli ve 
bana getirecekleri ve riske atacağım, kaybedebileceğim şeyler ne?”.  Yalan olduğunu öğrendiğimde bana 
çok büyük kayıplar getirmiş veya getirecek olan bir inancım var mıydı diye düşünüyorum ve 
bulamıyorum. Büyük bir kayıp yaşamamam çok rahatlatıcı. Yaşadığım kayıplar daha çok hiçbir zaman beni 
tam manasıyla arkadaşı görmemiş birini fark etmem ve var olduğunu düşündüğüm arkadaşlığımı 
kaybetmem veya bana kestirmeden verilen cevaplara inanışımın daha geniş kapsamlı düşünmeme engel 
olması gibisinden şeyler. Telafi edemeyeceğim bir şey yaşamamış olduğuma çokça şükrediyorum. Ama bu 
daha sonraki hayatımda yaşamayacağımın garantisini de taşımıyor. Bunun benim anlama kapasitemle 
ilgili olduğunu da düşünmüyorum. Sadece dünyamda insanların ne kadar kötü olabileceği ve bu kötü 
insanların ne kadar yakınımda olabileceği hakkında fazla bir karamsar bakışa sahip değilim.  
     Biraz da bizlerin bir düşünce veya kanının var olduğuna kolayca inandığımız sosyal medya 
paylaşımlarından bahsetmek istiyorum. Çoğu zaman boş bulduğumuz vakitlerde ya da canımız 
sıkıldığında açtığımızı söylediğimiz –gerçi esas yapmamız gerekenlerin arasında yitirdiğimiz vakitlerin ana 
sebebini de oluşturabiliyor- sosyal medya siteleri gerekli-gereksiz, doğru-yanlış birçok bilgi ve yorum 
içeriyor. Gezerken gördüğümüz fotoğraf ve resimler,  videoların ses efektleri ve renk geçişleri, kelimelerin 
büyüleyici kombinasyonları farkında olmadan bize düşünme ve sorgulama süzgecimize pek de ihtiyaç 
duymadığımızı hissettirerek olay veya durumun zihnimizdeki konumunu belirliyor. Bir saniye önceki biz 
bakıyoruz ki tamamen değişmişiz görüş açısı olarak. Kararlarımız ve verdiğimiz tepkiler de değişmiş. 
Sosyal medya hayranları ve bağımlıları bana bu açıdan benden bile kötü durumda görünüyorlar. Çünkü 
ben kandırılma karşısında kendim ile ilgili karar veriyorken sosyal medya bir topluluk olarak tepki 
vermeye dayanıyor. Yani beğeni sayısının yüz binleri aşması bireylerin sorumluluğunda ve ciddi durumlar 
için gerçekten daha kritik bir konum aslında onlarınki. Yüz binde bir olmak, yüz binin küçük görülecek bir 
parçası olmaktan ziyade bütünü oluşturmak için ihtiyaç duyulan her önemli parçadan biri olmaktır benim 
gözümde.  Her paylaşıma, sorgulayarak temkinli yaklaşmanın önemli olacağı bu konudaki görüşüm. 
     Bir de artık hiçbirine güvenemediğim gazeteler. Kanallarda siyasi taraflarıyla anılan gazetelerden başka 
tarafı olan kanallar da haber anlayışımı tamamen felç etmiş durumda. Artık çarpıtılan olayları takip 
etmekten de yoruldum. Bize bırakmıyorlar hangi tarafı tutacağımızı. Belki de hazırcılığımız bu hale soktu 
medyayı. Bu zaten sadece benim sıkıntım değil, tüm ülke hatta tüm dünya insanları bu konuda sıkıntılı. 
Buna bir çözüm getirmek mi? Kusura bakmayın ama buna bir çözüm getirilmesi şu an için zor görünüyor, 
zaten bu konuda yapılabilecek şeylerin bilinmiyor olması değil esas sorun.       Özelden genele inandığımız oluşum ve kişilerden bahsetmek istedim bu yazımda –her ne kadar detaya 
inemesem de-. Yapabileceğim en iyi şeyin inanmak zorunda olmadığım şeylere inanmaktan kaçınmakla 
birlikte diğer şeyler için de iyi bir süzgeçten geçirme sonrası inandırıcılıklarına karar vermek olduğunu 
düşünüyorum.   
      
Mert Can Yıldız                                    19.11.2014 
21102570 
TURK102-30 
 
Sağlıksız Aşk 
Hangi yaşta olursak olalım hepimiz âşık olmuş, hayatımıza bir başkasına diğer bütün 
insanlardan daha çok dâhil etmiş ve onunla beraberken her zaman olduğumuzdan daha çok mutlu 
olmuşuzdur. Birini sevmek her zaman mutlu sonla bitmeyebilir, fakat emin olun karşınızdaki 
kişiden tamamen bağımsız olarak kimi severseniz sevin, hayatınızı kiminle paylaşırsanız paylaşın o 
size bir şey öğretmese bile siz zaman içinde onun tavırlarından, davranışlarından, hayata karşı 
duruşundan, size yaklaşımından mutlaka bir şeyler öğrenirsiniz. Bazen kendi yaptığınız bir yanlışı 
onun yaptığını görürsünüz aslında yapılanın çok yanlış olduğunu fark edersiniz, bazen ise onun 
yaptığı fakat sizin yapmaktan hoşlanmadığınız şeylerden birkaçının aslında sizin eksikliğinizden 
kaynaklandığını fark edersiniz. Bunlardan biri insanları olduğu gibi kabul etmek ve hiçbir zaman 
değiştirmeye çalışmadan onları hayatınıza dahil etmek olabilir. Kimi insanlar vardır ki arkadaşlarını 
ya da sevdiklerini önce hayatlarına dahil ederler, sonra onu gerçekten tanıdıktan sonra zaman içinde 
onun değiştirmeye çalışır, kendi istedikleri kişiyi yaratmaya çalışır. Genellikle bu tip davranışlar 
kişiler arasında şiddetli tartışma sebebi olup kötü sonuçlara neden olabilir. Bunun benzeri bir hatayı 
yapmamak için hayatınıza dahil edeceğiniz insanı önce tanımayı sonra o kişi ile bir hayat 
paylaşmayı deneyebilirsiniz. Ancak bazı durumlarda kişiler tamamen umarsızca ve sadece anı 
yaşama isteği ile hareket ederler. Bu anlar genellikle insanlar istemediği bir hayat yaşarken ya da 
büyük bunalımları takip eden günlerin ardından çıkar. Tıpkı karısı tarafından terk edilmiş Ben'in 
içinde bulunduğu büyük karmaşa ve Sera'nın hayatta kalmak için yapmak zorunda olduğu işin onun 
üzerindeki toplumsal baskısı gibi... 
Birini severken o kişi tarafından terkedilmiş olmak eminim ki hiç kimsenin tadına bakmak 
istemeyeceği bir histir, özellikle de bu kişi sizin karınızsa. Diğer taraftan dünyada hiçbir toplum 
tarafından onaylanmayan bir iş yapmak zorunda olmak ve daha da kötüsü bu işi yapmak zorunda bırakılmak insanın ruh sağlığını ciddi anlamda tehdit edici bir unsurdur. Bu hayatlara sahip insanlar 
aslında ruhen çok da sağlıklı insanalr değillerdir. Her zaman onları bu hayatın içinden çekip 
kurtaracak, onlara bu acıyı unuttaracak, bu hayattan uzak bir hayat yaşatabilecek imkânları ve kişileri 
bulma çabası içinde olurlar. Fakat sahip oldukları hayattan ve içinde bulundukları bunalımdan 
onları uzaklaştıracak kişiler olarak bir başka hastaya yani birbirlerine güvenir ve inanırlarsa işte her 
şey o zaman daha da içinde çıkılamaz bir hâl alır. Ben kendini alkol alarak ölmeye adamış bir 
adamdır. Los Angeles'da yaşar, orada bir işi vardır, fakat bu bunlaım yüzünden işini çok aksatır ve 
patronu tarafından işten çıkartılır. Sera ise Las Vegas'da yanında yaşadığı adam tarafından bedenini 
pazarlamaya zorlanan ve her akşam o adamın maddi beklentisini karşılamak zorunda olan bir 
kadındır. Ben, işten atıldıktan sonra Las Vegas'a gitmeye karar verir ve orada bulunduğu daha ilk 
gece de Sera ile tanışır. Sera'nın işi dolayısıyla tanıştıkları durum ve amaçları çok da nezih değil 
gibi görünür fakat çok kısa bir zaman sonra Ben, Sera'dan sadece onun yanında kalmasını, onu 
dinlemesini, onu dinleyerek ona yardım etmesini ister. Sera ise bunu daha önce hiç yaşamamıştır ve 
Ben'in bu tavrı karşısında oldukça şaşırır ve Ben'den etkilenir. Çünkü Ben şimdiye kadar Sera'nın 
Las Vegas'da karşılaştığı kişilerden çok daha farklıdır ve ona çok farklı yaklaşmıştır. Birkaç kez 
görüştükten sonra birbirlerinin hayat hikâyelerini anlamakta zorlanmazlar, fakat tuhaf olan şudur ki 
ikisi de sadece kendi hayatları dışında tutunacak bir dal aradıklarından karşı tarafın hayatına ikisi de 
saygı duyacağına söz verir ve sözde ikisi de durumu kabullenir. Fakat insan yaratılış gereği 
sahiplenmek ve sahiplenilmek ister. Onlar bu gerçeği unutur, bu yüzden onların bu saygı çerçevesinde 
olan maceraları çok kısa bir zaman içinde son bulur. 
 
Berk Erkeksoy 
21301044    
HALKIN SADE SESİ 
 
 
 
 
 
 
 
 
 
 
 
 
 
Sade ve güzel insan Orhan Veli. Edebiyatımızda sadeliğin en büyük temsilcilerinden biridir. 
Hikâyede konunun o kadar mühim olmadığını söyleyenler de çıktı. Ama ne olursa olsun, bir 
vaka lazım.” (O. Veli, Hoşgör Köftecisi, YKY, II. Basım, s. 19) Bu sözüyle Maupassant tarzı 
öykücülüğünü benimsediğini anlayabiliriz. Kendini halktan biri olarak görür, fakirdir. 
Burjuva sınıfından haz duymaz. Sadelikten yanadır. Bende herkes gibi keşke erken yaşta 
kaybetmeseydik demekten kendimi alamıyorum.    
 Her zaman içimde bir ukte kalmıştır bir kahvehane ya da meyhanede koyu bir sohbet. 
Zamanında bir dizi var idi ‘Ekmek Teknesi’ adında. Bu dizide kahvede insanlar vardı koyu 
sohbet halinde bir kişi anlatır diğerleri dinler idi. Kahvehane muhabbetleri hep ilgimi 
çekmiştir ve sürekli dedem ile gitmek istemişimdir ne yazık ki dedem izin vermemiştir ki 
günümüzde de böyle güzel muhabbetler yerini argolu muhabbetlere bırakmıştır. Şimdi 
burjuvai ‘café’ler var. İnsanlar hep yapmacık hep yalan dolan. Oysa ki kahvehane 
muhabbetleri öylemiydi ki; cana yakın, dürüst muhabbetlerdi, herkes birbirine saygı duyardı. 
Şimdilerde kahvehane dedim mi kavga, gürültü akla geliyor. İşte Orhan Veli bu susuzluğumu 
gidermiştir. Onun öykülerin de ki sadelik, cana yakınlık bana o kahvehane ortamını 
aratmamıştır. İnsan keşke erken yaşta kaybetmeseydik diyemeden kendini alamıyor. Kitabı 
okurken sanki Orhan Veli karşımda ve benle öyle konuşmaktadır hatta okurken ona 
mimiklerim ile eşlik ettim. Tabiki koyu muhabbetlerin olmazsa olmazları çay ile beraber. 
Sanki kahvehanede idik o anlatıyor ben de dinliyor idim. 
        Orhan Veli halkın içinden biriydi ve halkı anlatıyordu, burjuva sınıfını anlatma 
gereksinimi duymuyordu, zaten Orhan Veli’nin burjuva sınıfı ile ne işi olabilirdi ki. Sadeliği 
çok severdi belli ki merhum, süslü anlatımlarla işi olmamıştı, belli ki, o da benim gibi 
kahvehane muhabbetlerini severdi. Hikayelerindeki o hava beni benden almıştı. Sadeliği o 
kadar çok severmiş ki sevdiği kadın bile sade idi, süslü değildi. Sevdiği kadın kambur idi 
ancak o zaten buna tutulmuştu sade idi, diğer hemcinsleri gibi şatafatlı, makyajlı kadınları 
değil. 
        Sadeliği sevdiğini her öyküsünde belli ederdi. “Şu yemek denilen şey de tuhaf bir şey. 
İnsanlar neler icat etmişler! Düpedüz ot yemek, yahut çiğ çiğ et yemek dururken neler 
çıkarmışlar ortaya.” (O. Veli, Hoşgör Köftecisi, YKY, II. Basım, s. 34) İşte bu sözler sadeliği 
ne kadar çok sevdiğini göstermektedir. O öyküleri ile halkı temsil etmektedir. Cana yakınlığı 
halkın cana yakınlığı idi.  
         İnsanın kendini eleştirebilmesi kendine olan özgüveniyle ve yeniliğe açık olduğunu 
gösterir. İnsan kendini eleştirebiliyor ve eleştirilmesine izin veriyorsa o büyük insandır. Orhan 
Veli o büyüklüğü göstermektedir. Kendini eleştirmektedir öykülerinde.  
         Öykülerini anlatırken insanın mimiklerine hâkim olması neredeyse imkânsız. Orhan 
Veli anlatırken ben dinliyordum sanki, mimiklerime engel olamıyordum ki engel olmaya da 
çalışmıyordum.  
         İnsanlar neden süslere önem verir ki neden sade yaşamı seçmezler? Süs sadece 
gerçekleri örter; süsü aslında gerçeklerini göstermek istemeyen insanlar kullanır. Evde 
tablolar aslında duvarın ayıbını örtmektedir. Makyaj aslında gerçek yüzünü saklayan ve 
güzelliğine güvenmeyen kadınların süsüdür. Süs burjuva içindir. Orhan Veli’nin de dediği 
gibi burjuvalar sahte kişilerdir. “Ah, biz küçük burjuvalar, ne sahte ne yaldızdan ibaret 
insanlarız. Her şeyimiz yalan. En küçük yalanı, düpedüz yalan söylediğimiz zaman söyleriz. 
Ya söylemediklerimiz? Korkunç.” (O. Veli, Hoşgör Köftecisi, YKY, II. Basım, s. 30) (Biz 
küçük burjuvalar derken kendini kambur kız ile karşılaştırmaktadır.)       Yalanlar da süstür; cümlenin süsleri. Aslında bizlere okuma öğretilirken dürüstlük 
öğretilmektedir. ‘Ali ata bak’ ne kadar sade ve dürüst bir cümledir. Bu halkın sesidir işte. Ta 
ki Işık ılık süt içene kadar devam etti bu dürüstlük. Ne kadar süslü cümle bu. Işık süt içse 
olmaz mıydı ki. Yalanlar da cümlelerin ayıbını örter oysa ki bu ayıplar dürüstlük değil miydi?  
        Orhan Veli sadeyi o kadar güzel işlemiş ve konuşma havasını yakalamıştır ki kitap 
bitmesin diye dualar ettim. Ama her güzel şeyin sonu olduğu gibi bununda sonu gelmiş 
çatmıştı. Orhan Veli kahvehaneye olan ukteme son vermişti. Keşke bizler de sade olabilsek 
Orhan Veli gibi. 
BİR DENEME MACERASI 
                                   
  
Müzisyen, senarist, politikacı, yazar ve yönetmenlik gibi çok çeşitli alanlarda kendini 
gösteren Ömer Zülfü Livaneli’nin deneme türündeki ilk eseri “Edebiyat Mutluluktur” 
adındadır. Bu eserin oluşturulmasında  genellikle yazarın vatan gazatesindeki köşe yazıları 
kullanılmıştır. Bu eserin yazılma amacı halkımıza edebiyat tarihinin önemli isimlerini 
tanıtmak, onların hikayelerini okurlara ulaştırmak ve edebiyat dünyasına adım atmak isteyen 
genç yazar adaylarına yol  göstermektir.Bu eserde Ömer Zülfü Livanelioğlu’nun  güncel 
olaylara karşı duruşunu, karşılaşılacak problemlere karşı edebiyat inancını ve edebi bakış 
açısını görebilirsiniz. Bu eser anlatım tarzı, hayattaki problemlerin edebiyata etkisi ve içerdiği 
tarihsel olaylar ve bilgiler bakımından incelenmelidir. 
Bir deneme eserinin  duru bir dile sahip olması gerekmektedir. “Edebiyat 
Mutluluktur” adlı eser bu konuda başarılıdır. Çünkü yazar gereksiz sözcük kullanımından 
abartılı süslemelerden ve dolaylı anlatımlardan kaçınarak  okuru  sıkılmaktan kurtarmıştır. 
Tabiki kitabın bu özelliğe sahip olmasının sebeplerinden bir tanesi köşe yazılarından 
derlenmiş olmasıdır. Ayrıca deneme türündeki eserlerde sürükleyicilik özelliği zor bulunur. 
Fakat yazarın konuları güncel olaylardan seçmesi veya  tarihten merak edilen insanlarla ilgili 
örnekler vermesi okurda merak duygusunu uyanık tutmuş ve sürükleyiciliği sağlamasına 
yardımcı olmuştur. Anlatım tarzı açısından bahsedeceğim son özellik ise sözcük seçimidir. 
Yazar bu eserde okurun rahat anlayabileceği kelimeleri tercih etmiş ve eski tabirleri ve 
sözcükleri kullanmaktan  kaçınmıştır. Yazar bu tarz sözcükler  kullandığında   kullandığı  
sözcüğün anlamını  okurlarına açıklamıştır. Kısaca, Yazar bu eserinde anlatım tarzı 
bakımından başarılı olmuştur. İnsanlar hayatta bir problemle karşılaştıklarında hemen ümitsiz olurlar ve kendilerini 
dünyanın en şanssız insanı gibi hissederler. Fakat bu problemler insanı güçlendirir özellikle 
edebiyat alanında ise ortaya çıkar. Yazar bu eserde insanların problemlerle karşılaştığında 
edebiyata sığındığını ve edebiyatı güvenli bir çatı olarak gördüğünü anlatıyor. Edebiyatın bu 
yöntemle geliştiği zincirlerini kırdığından bahsediliyor ve bu konuda   Nazım Hikmet’in 
hapishane şiirleri gibi örnekler verilerek bu düşüncenin temeli oluşturuluyor. Kısaca, yazar  
bu eserinde inanların yaşadığı problemlerin insanları edebiyata çektiğini ve edebiyatın 
insanları mutlu ettiğini anlatıyor. 
Bu eser hakkında anlatılması gereken diğer bir konu ise yazarın tarihe olan ilgisidir. 
Genellikle Sunay Akın’ın eserlerinde görmeye alışık olduğumuz tarihsel olaylar, bilgiler ve 
sonuçlar bu sefer Zülfü Livaneli’nin bu eserinde ortaya çıkmaktadır.Zülfü Livaneli hayatı 
boyunca şahit olduğu veya araştırarak öğrendiği olayları ve sonuçları bu eserin 
sürükleyiciliğinde kullanmış  ve okurlarını bilgilendirme amacından ödün vermemiştir. 
Köşe yazıları doğası gereği güncel olaylar ve yazarın bakış açısını içermelidir ve köşe 
yazılarından derlenen bu eserde  bu özellikleri taşımaktadır. Türk siyasetinin  bunaldığı bir 
dönemdeki yazılarda bu konular işlenmiş olup tarihten benzer örnekler verilerek oluşabilecek 
muhtemel sonuçlara karşı uyarılar vardır. Ayrıca bazı yazarların sanık sandalyesine 
oturtulması ve ailelerin çektiği acılar  halkçı bir kimliğe sahip olan yazar tarafından ustaca 
işlenmiş  okurlarını bilgilendirme görevini yerine getirmiştir. Kısaca, günümüz sıkıntılarına 
kayıtsız kalamayan yazar gazatesinden ayrılma pahasına bile düşüncelerini değiştirmemiş ve 
kendi bakış açısına göre analizler yapmıştır. 
Sonuç olarak, Asıl mesleği köşe yazarlığı olmayan bir sanatçı için bu eser kesinlikle bir 
başarı olarak kabul edilmelidir. Abartısız dil kullanımı  ve doğru sözcük seçimleri anlatım tarzı açısından başarıyı yakalamasına yardımcı olmuş , tarihsel olayları  örnek olarak vermesi ve 
güncel konuları analiz etmesi sayesinde de sürükleyiciliği sağlamıştır.Ömer Zülfü Livanelioğlu 
sanatçı kişiliği ve diğer bütün özelliklerini kullanarak oluşturduğu bakış açısını bu eserinde 
başarılı bir şekilde göstermiş ve bu durum eserin başarılı olarak kabul edilmesine yardımcı 
olmuştur.  
     
ÖZGÜRLÜKLERİN BEDELİ 
İnsanlığın varoluşundan beri insanların kendiliğinden oluşmuş temel ihtiyaçları vardır. Bu temel  
ihtiyaçlar barınma, yeme-içme ve giyinme gibi bazı fiziksel ihtiyaçları kapsarken ; bir yere aidiyet  
ihtiyacı, sevgi ihtiyacı gibi psikolojik ihtiyaçları da kapsar. Bütün bu ihtiyaçların yerine getirilmesi için  
insanların en büyük ihtiyacı ise özgürlüktür. Özgürlük insanların uğruna yıllarca savaştığı, korumak  
uğruna canlarını verdiği insanlığın en büyük ihtiyacıdır. 
 
Peki bu özgürlüğün bedeli nedir? İnsan gerçekten özgürlüğünün bedelini belirleyebilir mi? İnsan  
içinde bulunduğu hangi durumlarda özgürlükleri hakkında konuşabilir? 
Özgürlük uğruna savaşlar bile verildiğinden bahsetmiştim. Bunun için en iyi örneğin Kurtuluş Savaşı  
olacağından eminim. Uğruna büyük bir destan yazılabilen bu  özgürlük gerçekten nedir ?  
Günümüzde bahsedilen en büyük özgürlük fikir ve düşünce özgürlüğü üzerinedir. Peki fikir ve  
düşünce özgürlüğü gerçekten özgürlük kapsamında mıdır ? İnsanlar insanları fantastik filmlerdeki gibi  
manipüle etmediği sürece ne düşündüğüne , nasıl fikirler üreteceğine karışması imkansızdır.  
İnsanlar kendi iç dünyalarında, kendi fikirleri üzerine istedikleri gibi yaşayabilirler anlayacağınız.  
İnsanların fikir ve düşünce özgürlüğü derken gerçekten neden bahsettiklerini hiç düşündünüz mü ?  
İnsanların aslında bahsettiği fikirlerini ve düşüncelerini ifade edebilme özgürlüğüdür ve bence dünya  
üzerindeki en büyük ve önemli özgürlükler dahil olmak üzere günümüz dünya düzeni bu özgürlük  
üzerine kurulmuştur. 
 
Tarihin en baskıcı dönemlerini incelediğimizde görürüz ki insanların ilk kısıtlandığı nokta fikirlerini ve  
düşüncelerini özgürce ifade edebilmesi üzerine olmuştur. Dikta rejimleri tamamen insanların  
özgürlüklerini hiçe sayan ve yok eden rejimlerdir. Bunun en güzel örnekleri yine ifade özgürlüğü  
üzerinedir. İnsanları tamamen kontrolü altına almak isteyen bu rejimlerin başlarındakiler ifade  
özgürlüğüne öyle saldırırlar ki insanlar bunun farkına bile varamaz. Düşüncelerini ve fikirlerini rahatça  
ifade edemeyen insanlar yavaşça körelmeye başlarlar. İnsan olmanın temel gereksinimi olan  
düşünme ve sorgulama kabiliyetlerini yitirirler. Sonucunda görürüz ki paha biçilemez olan  
özgürlüklerini kendi elleriyle başka insanlara verirler ve sorulduğunda en özgür kendilerinin olduğunu  
düşünürler. Bu olay için bina yapımındaki tuğlaları düşünebiliriz. Eğer denge konumundaki tuğla  
yığınından birini çekerseniz tüm yığını yıkabilirsiniz. Yani anlatmak istediğim eğer ifade  özgürlüğünüzden vazgeçerseniz tüm özgürlüklerinizi yavaş yavaş kenara bırakmaya başlarsınız. 
Peki gerçekten özgür yaşıyor muyuz yoksa özgür yaşadığımızı mı düşünüyoruz ya da öyle  
düşünülmemiz mi isteniyor ? Etrafınızı bir inceleyin günlük hayatta karşılaştığınız insanları düşünün.  
Çevremizin belirli kalıplar üzerine şekillediğini fark etmek çok zor olmasa gerek. Hepimizin üstünde  
aynı kıyafetler, cebimizde aynı telefonlar, telefonların ucundaki kulaklıklarda aynı müzikler... Nerede  
farklı, aykırı bir insan görsek ezici bakışlarla onun gerçekten özgür olduğunu fark edemeden onları  
dışlıyoruz. Böyle bir ortamda gerçekten özgürlüklerden bahsetmek ne kadar doğru ? Başka insanların  
belirlediği yaşamlar içinde özgürlüğün varlığı hakkında konuşabilir miyiz ? Bu durumda özgürlükler  
benim gözümde sadece basit yansımalardan ibaret. Sahip olduğumuz en değerli şey olduğundan  
bahsettiğim özgürlüklerimizi korumalıyız. Kişi kendi benliğini bile belirleyemezken özgürlüklerine  
sahip çıkması söz konusu bile olamaz. 
 
Bir gün hiç müzik dinleyemediğinizi, kitap okuyamadığınızı, istediğiniz gibi düşünemediğinizi ve bunu  
ifade edemediğinizi, istediğiniz yere bile bakamadığınızı düşünün. Kapalı bir kutu içinde zindan hayatı  
yaşamaya benzer. Bizlerden alınacak olan en küçük özgürlükler bile rutin hayatımızı tamamen  
değiştirebilir. Gerçek özgürlüğün ne olduğunu bulmak ise insanın kendine kalmış bedelinin ne olduğu  
tartışılır ama insan kafasını gökyüzüne kaldırdığında ufak bir umut parçası yakalayabiliyor ise  
gerçekten özgür olmanın ne olduğunu anlamaya yaklaşmış demektir. 
 
Berkay Özşeker IE 
21601679 
 
 
 
ÇAĞATAY MEMİŞ 
 
BİR TUTAM “KİRAZ LEKESİ” NELERE KADİR? 
 
     O en sevdiğim zaman yine geldi çattı. Başucumda kitabım ve uykunun beni arayıp 
sormadığı o tarifi imkânsız zamanlarımı yaşıyorum.  Bir arkadaşım almıştı bu güzel kitabı (her 
ne kadar aynı fikirde olmasak da) ve okuyamayacağını söyleyip bana yollamıştı. O güzel 
konusu ile beni çocukluğuma hatta çocukluğum en güzel ve heyecanlı zamanlarımı geçirdiğim 
bayramlara ve mahalle çocuğu günlerime götüren bu kitabın yeri bende ayrıdır. Selma 
Fazlic’in “Kiraz Lekesi” adlı kitabında geçen “Soğuk” isimli hikâyede, yazarın bayram ve 
komşuluk ilişkileriyle ilgili yaptığı çarpıcı yorum ve fikirleri beni fazlasıyla etkisi altında bıraktı. 
Şimdiye nazaran geçmişteki bayramların tatil değil de aile ziyaretleri için bir fırsat olduğunun 
üstünde duran yazar; ayriyeten de komşularımla kurduğum muhabbet ve samimiyetimi 
sorgulamama neden oldu. Şimdilerde yapılan o koca koca binalara sıkıştırılan onlarca aileden 
kaçı birbiriyle görüşüyor hatta tanışıyordur kim bilir. Eskilerin en sevdiğim yanlarından birisi 
de insanların birbirlerine duyduğu karşılıksız sevgi ve önemsemedir. Bizim şu asırda 
yaşadığımız bayramlara biz bayram diyorsak, onların zamanındakilere ne denmeli acaba? 
 
      Hikâyede geçen başkarakter Seyfi ‘nin bayram namazından sonra camide oluşan o 
bayramlaşma seremonisinde yaşadığı heyecan, bana birkaç gözyaşına mal olmuştu. 
Küçükken aslında ben de bir Seyfi’ydim. Bayram namazlarını asla kaçırmazdım çünkü 
bayramın tadının hep o namaz ile başladığını düşünürdüm ve hâlâ da düşünüyorum. Namazın 
ardından anneannemde; dayımlar ve teyzemlerle beraber kahvaltı edip bayramlaşmanın 
verdiği o tat ve mutluluk benim için paha biçilemez. Kimi zamanlar dokuz güne denk gelen 
bayram tatilinin bazıları tarafından tatil yapma fırsatı olarak görülmesine ben şu yaşıma 
kadar anlam veremedim. Bana kalırsa ne zamandır görmediğim bir akrabamı veya eski 
komşumu ziyaret edip bayramını kutlamak, tatil yapmaktan daha önemli ve anlamlı geliyor. 
Bu konuyu böyle düşünen arkadaşlarımla tartıştığımda bana yeni teknolojiden ve onun 
sağladığı görüntülü konuşmadan bahsediyorlar. Ya sen o eli öpüp alnına koymadıktan sonra o 
bayramın bayramlığı mı kalır. Milli ve manevi değerlerimize ne kadar sahip çıkıldığının(!) 
göstergesi olan bu düşüncüler ışığında maalesef bayramların öneminin ve değerinin günden 
güne azaldığını kanısındayım. Bayram geldi diye ayrı bir sevinçle şekerini ve kolonyasını 
hazırlayan o ninelerini ve dedelerini ziyaret etmek yerine tatil yapmaya koşan insanların 
durup kendilerine çeki düzen vermeleri gerektiğini düşünüyorum. 
  
 
 
     Kitabın bende yarattığı bir diğer farkındalık ise günümüzün komşuluk ilişkilerinin ne denli 
geride olduğudur. Bana kalırsa bu durumun oluşmasındaki en büyük nedenler; insanların 
umursamazlığı ve çevrenin bizler üstündeki etkisidir. Günümüzde çoğu insanın, gerek 
işlerinin yoğunluğu gerekse de kendi isteksizliğinden dolayı komşularıyla olan ilişkilerine 
gereken önemi vermediğini düşünüyorum. Hikâyede de belirtildiği gibi şu asırda insanlar 
kendi dertlerinden dolayı başkalarının hatta komşularının bile durumundan habersiz hayatını 
sürdürüyorlar. İş ve ekmek derdi (ekonomik zorluklar), vakit darlığı, çocuklar gibi nedenler 
dolayı insanların komşularıyla olan ilişkilerinin yetersiz olduğunun kanaatindeyim. Öte 
yandan; bir diğer nedenin de toplumsal yozlaşmanın, büyük apartmanların, hırsızlık 
olaylarının artması gibi çevresel faktörlerin komşuluk ilişkilerinin ilerlemesine engel olan en 
büyük etmenler olduğu düşünüyorum. İnsanlar günümüzde öyle büyük öyle devasa 
binalarda, yüzlerce hatta binlerce farklı insan içinde yaşamını sürdürmeye çalışıyorlar. Hâliyle 
insanlar birbirlerine karşı güven problemi yaşıyorlar. Önceden öyle miydi? Bizim evin 
anahtarı hem karşı hem de alt komşumuzda olurdu. Bizim apartmanda bir şey pişirdi mi, 
tadına bakmayan apartman sakini kalmazdı benim çocukluğumda. Bence “Komşuluk” denilen 
ilişkiler, böyle yaşanınca güzeller. 
 
 
     Bu kitabı okumakla iyi mi etti kötü mü ettim bilemedim. Bana o özlediğim, hep geri 
gelmesini istediğim çocukluk günlerimi hatırlattı. Belki o zamanlar kendime ait telefonum, 
bilgisayarım, televizyonum yoktu ama beni seven, bana değer veren bir apartman dolusu 
insan vardı. Sanmayın ben az börek, kurabiye yemedim o kalabalık günlerde, akraba 
buluşmalarında; az el öpmedim o bayram ziyaretlerde, apartman toplanmalarında. Ama 
hepsi geride kaldı. Nedeni ne mi? Bence cevap basit: Değer verilmesi gereken şeyler ile 
verilmemesi gereken şeyler çok karışır oldu şu zamanlarda. 
 
      
                                                                 Yaşamın Mücadelesi 
   Bloğumdaki ilk yazımda yer vermek isteğim film ‘Yaratılış’. Charles Darwin’in yaşantısının en 
çalkantılı dönemlerini gözler önüne seren bu filme ’ Evrim Ağacı ‘ ismindeki popüler bilim sayfasında 
rastladım. İçeriğiyle hemen ilgimi çekti çünkü yakın zamanda evrim kuramıyla ilgili okuduğum bir 
kitaptan büyük zevk almıştım ve bu kuramı ortaya çıkaran beyinle tanışmak için sabırsızlanıyordum. 
   Film Darwin’in teorisini ilk olarak dünyayla paylaştığı kitabı ‘Türlerin Kökeni’’ ni yazma ve yayınlama 
aşamasında yaşadığı duygusal dalgalanmaları ve sosyal çevresini ele alıyor. 1840’larda geçen film 
Darwin’in kızı Annie’nin  fotoğraf çekinmesiyle başlıyor. Annie oldukça meraklı ve Baba’sı gibi sürekli 
çevresindekileri sorgulayan bir kız.’Baba bana bir hikaye anlat’ sözüyle Darwin’in ağzından geçmişe ait 
birçok kesit aldı. Darwin ve Annie arasındaki bağ oldukça güçlü bir bağ. Senarist Darwin ve çocukları 
arasındaki bağı göstermekte oldukça başarılı olmuş. Darwin’in bilimsel kişiliğinin çocuklarına 
yansımasını ve babayla çocukları arasındaki sevgiyi oldukça iyi harmanlamış. Çocuklarına anlattığı 
hikayelerde geçmişe gidip evrim mekanizmasının kafasında şekillendiği Galapagos adalarında 
geçirdiği günlere değinmesi oldukça başarılıydı. 
     Ailesiyle geçirdikleri bir piknik gününde bir fareyi gözüyle izleyip boş bir geyik kafatasına girişini 
gözlemleyip ardından kafatası içindeki solucan ve mikroorganizmaların kalıntılarda çoğalışı, bir kuşun 
gelip solucanlardan birkaçını kapıp yuvasındaki yavrusuna götürürken yavrunun yuvadan düşüp yerde 
yardım için çırpınırken ölüp kurtçuklara boğulması filmde etkileyici sahnelerden biriydi. Fareyi 
görmesinden sonra bütün bu olaylar Darwin’in kafasının içinde şekillenmişti.  Darwin doğayı Tanrı’nın 
yarattığı mükemmel bir düzen olarak görmektense bir savaş alanı olarak görüyordu. Hastalıklar , 
parazit canlılar , avlanan onlara canlı Darwin’in Tanrı’nın varlığını sorgulamasına yol açıyordu. 
Doğadaki her varlık hayatta kalma mücadelesi içindeydi. Darwin’in doğadaki bu mücadeleyi 
acımasızca bulması bana küçüklüğümü anımsattı. Çünkü küçükken belgeseller izlerken aynı çelişki 
içinde kaldığımı hatırlıyorum. Yavru bir penguenin yırtıcı bir kuş tarafından yenildiğini izlerken 
dedeme neden kameramanlar bir şey yapmıyor diye sorduğumda dedemin cevabı doğadaki dengeye 
karışmamamız gerektiğiydi. Acımasız bir şeyin olağan olduğunu öğrenmenin onu kabullenmemizi 
sağlaması hayata karşı geliştirdiğimiz bir adaptasyon olsa gerek. 
   Film Darwin’in aklında evrim fikrinin nasıl şekillendiğinden çok sonrasında yaşadığı bunalım üstüne 
kurulu. Darwin’in kitabını yazdıktan sonra yayınlamak için 8 yıl kadar beklediğini biliyordum, film 
sayesinde nedenini daha iyi anladım. Çünkü filmi izlemek sizi tamda Darwin’in çıkmazıyla baş başa 
bırakıyor. Elinizde insanlıkla birlikte sorulmaya başlanmış olan sorulara yanıtlar var fakat bu yanıtlar 
toplumun üstünde batmadan kalabildiği filikaya bir fırtına etkisiyle çarpabilir. Çevrenizde size destek 
olan insanlar olsa bile en yakınınız, eşiniz sizi desteklemiyor. Gerçeği gün yüzüne çıkarmadığınız her 
gün karşılaştığınız yeni deliller kalbinizi kemiriyor. Kitabınızı yayınlamamanıza rağmen yayılan 
dedikodular insanların şimdiden size olan bakışlarını değiştirmiş.  
   Darwin’e gerçekten özenirdim o kadar çok veriyi ,yaşamın verisini , bir araya getirebilecek kadar 
büyük bir beyni varmış ki tarihteki en büyük soruyu yanıtlayabilmiş. İnsanlık tarihinde ikinci kez 
bulunabilecek bir şey değil bu , işte bu yüzden onun yerinde olmak isteyebileceğimi düşünürdüm 
buna rağmen hayatının bir parçasına tanık olmak fikrimi değiştirdi. Bilim bir çocuğun heyecanıyla 
ilerler , çocukken o ana kadar yaptığınız en muazzam resmi yaptığınızı düşünün , ilk yapmak 
isteyeceğiniz şey bunu çevrenize , özelliklede ailenize göstermeyi istemek olacaktır. Çevrenizdeki 
insanlar resminizin günah olduğunu düşünüp sizi ayıplıyorlar ve ailenizde öyle. Büyük ihtimalle bütün şevkiniz kırılacaktır. Darwin’in yaşadığı da böyle bir duygunun kat kat üstü. Buna rağmen bilime olan 
şevkini yitirmemiş ki bu ona olan saygımı arttırdı. 
     Darwin’in doğadaki kaosta Tanrı’yı arayışına , kızı Annie’nin ölümü bir balyoz gibi indi. Filmdeki en 
duygusal sahnelerden biriydi Annie’nin ölümü. Annie hastalandığında o dönemde yapılabilecek tüm 
tıbbi müdahaleler yapılmasına rağmen öldü ve ölümü filme girişi gibi bir hikayeyle oldu.Yine’ Baba 
bana bir hikaye anlat ‘ repliğiyle Darwin’in ağzından Galapagos adalarında yakalanıp New York 
Hayvanat Bahçe’sine satılan bir orangutan Jenny’nin hikayesine tanık olduk.New York’luların ilk 
gördüğü orangutan olan Jenny Darwin’in de bir kuyruksuz maymunun zekasına tanık olduğu ilk 
hayvandır.  Jenny kafesinde  son nefesini verdiğinde Annie de dünyaya gözlerini yumdu. Kızlarının 
ölümü Darwin ve eşinin arasını açtı çünkü ikisi de kızlarının ölümüyle ilgili kendilerini suçluyorlardı. 
     Darwin ağır bir hastalığın pençesindeydi aynı zamanda ve bu halüsinasyon görmesine yol açıyordu 
ilk kez Annie yi gördüğünde hüzünlendim çünkü kızına olan  büyük sevgiyi yeniden duyabilecekti fakat 
kızı aslında aklının bir ürünüydü ve bir şekilde Darwin’in iç sesi oldu.Darwin Tanrı’ya inanmayı çoktan 
bırakmıştı fakat dinin ,kilisenin , toplumlarını ayakta tutan bir yapı olduğunun farkındaydı. Tüm 
insanların Tanrı’nın onlar için yarattığı mükemmel dünyada yaşadıklarındansa kaos ve hayatta kalma 
savaşı içinde olduklarını düşünmelerinin toplum yapısını yerle bir edeceğini düşünüyor olmalıydı.  
    Bundan sonra filmde her şey çok çabuk gelişti ki filmle ilgili tek olumsuz yorumum bu. Belki de 
buraya kadar izlediğim kısımlar filmle ilgili beklentilerimi yükseltti. Darwin’in içinde bulunduğu bu 
karmaşıklık bir anda çözümlendi. Kızının ölümünü kabullenmesiyle kitabı yazmaya devam etti, belki 
de daha kötü bir durumda olamayacağını düşünmüştür. Yahut kitabı yazıp Tanrı’yı kızdırma düşüncesi 
Tanrı’ya olan inancıyla birlikte uçup gitmiştir. Eşinin Darwin’in kitabı yayınlaması halinde ikisinin de 
cehenneme gideceği düşüncesi değişmese bile. 
         Kabul etmeliyim ki filmin en can alıcı noktalından biri sonunda yer almakta. Kitabını bitirdikten 
sonra kitabının kaderini eşinin ellerine bırakması , hayatını verdiği araştırmalarının yanıp kül olma 
ihtimalini göze alması araştırmalarına olan güveninin sağlamlığını göstermektedir bana göre. Kitabı 
eşinin ellerine teslim ederken ‘okuduktan sonra karar ver’ deyişi hala gözlerimin önünde…. 
 Cahit Caner Ünver 
21200443 
Turk 101 – 38 
Vedat  Yazıcı 
Mutluluğun Anahtarı 
  Mutluluk nedir diye sorulsa hiç kimse aynı cevabı vermez. Dünya üzerindeki her bir 
kimse için bu tanım farklıdır. Yani mutluluğun tanımı göreceli bir kavramdır. Kimisi için 
mutluluk küçük bir köyde sevdiklerimizle yaşamak iken, kimisi için de her gün farklı lüks 
lokantalarda yemeğini yiyip farklı lezzetlerin tadına bakmaktır. Kimilerini küçük şeylerle bile 
mutlu edebilirken, kimilerine dünyaları versen mutlu edemezsin. Çünkü herkesin kendine ait 
bir mutluluk tanımı vardır ve o tanımı o kişiye sunmadan asla mutlu edemezsin. 
Sürekli mutluluktan, mutlu olmaktan, mutlu yaşamaktan bahsederiz. Peki gerçekten 
sürekli mutlu bir şekilde mi yaşarız? Tabi ki hayır. Elbette hiç kimse hayatı boyunca “mutlu 
bir şekilde yaşadım” diye iddia edemez. Herkesin hayatında inişli çıkışlı diye tabir edilen bir 
dönem vardır mutlaka. Bu iniş çıkışlar sayesinde hayatımızı düzene koyarız biraz da. Her 
inişte bir çıkış yolu ararız ve o çıkışı bulduğumuzda ister istemez mutluluğu tadarız. Her 
seferinde bu engebeli yolda, mutluluğun tanımı bizim için değişir ve farklı anlamlar, değişik 
boyutlar kazanır. İnsanoğlu doyumsuz olduğu için kimi zaman bu mutluluğun bile kıymetini 
bilmez ama bu iniş çıkışlar sayesinde biraz olsun farkındalığı artar ve bilinçlenir. Her inişin 
bir çıkışı olduğu gibi her çıkışın da bir inişi olduğunu aklımızda tutmalıyız. Yani söz konusu 
mutluluk bile olsa her zaman daha fazlasını istemek yerine elimizdekiyle de yetinmesini 
bilmeliyiz. 
   Mutluluğu yaşadığını hissetsen bile asıl önemli olan şey o mutluluğu daimi kılmaktır. 
İnsan doğası gereği dinamik bir canlıdır. Bir kişiye sürekli aynı şeyleri hissettirerek her 
seferinde aynı şekilde mutlu olmasını beklemeyemezsiniz. İnsan beyni ve dolayısıyla 
düşüncesi yaşadığı her olaydan etkilenir ve hayata dönük algısı sürekli değişir. Eğer belli bir 
süre boyunca mutlu olduğunu hissettiğin bir eylemi yapmaya devam edersen, bir bakmışsın o 
şey rutine bağlamıştır ve sen artık mutlu değilsindir, mutlu olduğunu zannediyosundur. 
Patinaj yaptığın duygusu çöreklenir içine ve bir anda kendi hayatını değersiz ve ucuz görmeye 
başlarsın. Rutine bağlayan eylemlerin artık eskisi gibi mutluluk vermez, tam tersine iç 
burukluğu verir ve en sonunda bir kısıtlanmışlık hissi kaplar içini. Peki bu kısıtlanmışlık 
hissinden nasıl kurtulabilirsin? Hemen bir kaçış ararsın, yeni heyecanlara atmak istersin 
kendini, yeniliklere açarsın kendini bir anda. Kendini yeniliklere açarak, hayattan farklı şeyler 
bekleyerek kendini kurtarırsın. Hayatın, senin karşına ne çıkaracağını bilmeden yaşamaktan 
zevk alarak sürdürmelisin yaşamını. Böylece karşına çıkan her yeni şey hayatına ayrı bir renk 
katar, yeniden mutlu olmanın tadına varırsın ve belki de mutluluğun tanımı senin için 
değişiverir bir anda. 
 
Mutluluk kavramının bir yaşı yoktur. İnsan ister yedisinde olsun ister yetmişinde, 
hiçbir şekilde o yaşadığı mutluluk hissini kelimelere dökemez. Zaten mutluluğu anlatmak için sözcüklere de ihtiyaç duymazsın aslında, gözlerinden bile okunur kimi zaman o yaşadığın 
duygu. Öyle bir duygudur öyle bir kavramdır ki mutluluk, bir anda hayatına yeniden sahip 
olduğunu, zihnindeki eksik parçaların tamamlandığını hissedersin. Rüzgârı arkana alıp da 
hayatına devam ettiğini hissedersin. İşte gerçekten mutlu olduğunu hissettiğin o anda, 
zamanın durmasını ya da  o anın hiç bitmemesini istersin. Yarını bilmeden, düşünmeden 
yaşamak istersin. Yalnızca o anın, o mutluluğun tadını çıkarmak istersin. Her şeyin bir sonu 
olduğunu o an kafandan çıkarırsın ve çıkarmalısın da. Çünkü bir “son” düşüncesiyle o anın, 
mutluluğun tadını çıkaramazsın. Hayatta da ister mutlu olalım ister olmayalım her zaman anın 
tadını çıkarmaya çalışmalıyız. Eğer anın tadını çıkarmaya çalışırsak mutluluk zaten bizi takip 
edecektir. 
 
Ömer Can Baltacı  
21301306  
11/11/14  
Serbest 2  
Don Kişot  
 
DON KİŞOT’UN KILICINDAN PARILDAMALAR 
 
Çocukluğumuzun ilk kitaplarından biridir Don Kişot. Cervantes’in 
kaleminden, derebeyliği, şövalyeliği ve toplumun yozlaşmış bölümlerini 
iğneleyici bir üslupla karşımıza çıkar. Hayaller ve gerçeklik hep bir aradadır 
kitapta. Basit şeyleri bir hayalperestin gözünden şövalyelere layık şekilde 
aktarır. Bu konuda çığır aşmış yazarlardan biri olan Dostoyevski, “İnsan 
düşüncesinin son ve en yüce sözcüğü” olarak tanımlar Don Kişot’u. 
Cervantes’in hapishanede kaleme aldığı Don Kişot, o devrin çok tutan 
şövalyelik romanlarına bir eleştiridir. Zamanınında çok tercih edilen öykü 
türünden, şu anki romana geçişin örneği olarak sayılabilir aynı zamanda.  
Komedi ve mizah öğelerine de yer verilen kitapta ana karakter –asıl adı 
Alonso, takma adı Don Kişot’dur- gerçek hayatta karşılaşılamayacak kadar saf 
ve hayalperest bir insandır. Okudukça özgürlüğün içinde kendisini boğası gelir 
insanın. Normalde yüzüne bile bakmayacağımız şeylere muhteşem kılıflar 
uydurmak ister. Sayfaları geçerken yazara ve özellikle Don Kişot’a hayran 
olmadan olmuyor. Gerçekten de muhteşem bir hayal gücüne sahipler.  
Kendisini şövalye gibi gören ve biraz da deli olan Don Kişot, atı 
Rosinante ve realiteye Don Kişot’a nazaran daha bağlı olan uşağı Sancho Panza 
ile beraber geçirdiği serüvenlerden oluşur kitap. Okuyanlar şöyle bir yoruma 
ulaşabilir; toplumun Don Kişot’la deli diye dalga geçmesi, aslında Don Kişot’un 
deli olması değil, toplumun deli olmasıdır. Yozlaşmış Orta Çağ toplumunu bu 
kadar güzel ve yoğun anlatan başka bir yazı olmasa gerek.  Sürekli şövalyelik hikâyelerini okuyan Don Kişot, okudukça kendini 
şövalye sanmaya başlıyor ve şövalyeliğin ya da o dönemin tekrar gelmesini 
istiyor. Evinde bulduğu paslı, kırık dökük zırhını ve kılıcını alıp, kafasında 
mükemmel şekilde tasarladığı sıska atına atlayıp ezilen halkı kurtarmak için yola 
çıkıyor. Buradan, halkın kendisine uygulanan baskıya karşı, deli bile olsa 
cesarete sahip bir kahramana ihtiyacı olduğu anlaşılabilir. Orta Çağ’ın böyle 
kirli yönlerini her kitapta bulabiliriz fakat bu şekilde her yaşa hitap edebilen bir 
kitap yazmak gerçekten insanın ağzını açık bırakıyor.  
Sevdiği kişiyi –aslında köydeki fakir ve şişman bir kız- bir aristokrat 
ailenin kızı olarak görür Don Kişot. Şövalyelerin sevdiği kişinin yine soylu bir 
kişi olması gerektiğini düşünür. Soylu kişilerin o dönemde halka açılamamasının 
ve hep halkın üstünde bulunmasının nedenlerinden biridir bu da. Eğer yüksek 
statüdeki insanlar halka daha fazla açılabilseydi, o dönemde bu kadar fazla 
kopukluklar yaşanmayabilirdi. Yazar, bu noktada konuyu çok güzel aktarmış 
okuyucuya. Yazarın dilindeki betimleyici özellik, konuyu inanılmaz şekilde 
açıklayıcı hale getirmiş.  
Sevgilisi uğruna saldırdığı yel değirmenlerini de, Cervantes’in o 
zamanların şövalyelik romanlarına yaptığı eleştirilerden biri olarak görüyorum. 
Ek olarak da yel değirmenini sistemin çarkları olarak düşünebiliriz. Yel 
değirmenlerini devler olarak görür Don Kişot. Şövalyelerin yaptıkları 
kahramanlıkları Don Kişot’a göre de uydurmuştur Cervantes böylece. Don Kişot 
yel değirmenlerine saldırdığı bir zaman nasıl olduysa yaralanıyor. Burası da 
kahramanların sisteme karşı durduğunda yara almadan kurtulamayacağını 
anlayabiliyor insan.  
Don Kişot, bir gün gelir Sanson Crasco ile düello yapar ve kaybeden 
kişinin isediğini yapacaktır. Don Kişot Sanson’a kaybeder. Sanson’da onun 
evine dönmesini ve silahını bırakmasını ister. Don Kişot’da kendisinden 
istenileni yapar ve kahraman olmayı bırakır. Her zaman da böyle değil midir 
zaten? Sisteme karşı olmak delilik olarak görülür hep. Kahraman olan da başkaları tarafından tekrar sisteme ayak uydurmak zorunda bırakılır. Cervantes 
bu konuları gerçekten mükemmel bir şekilde betimlemiş. Okuyan kişi de hayret 
olmadan edemiyor. Kitap, yazıldığı zamandan, yaşadığımız zamana kadar 
yazılmış şaheserler arasında kendisine rahatlıkla yer bulabilir. 
ÖZGÜNLÜK ÇEMBERİ 
İlkokul zamanlarından itibaren toplumun bir parçası olmayı 
öğreniriz. Bize söylenenler artık büyüdüğümüz, kendi 
hayatımızı belirleyecek kararları kendimiz verdiğimiz, farklı ve 
özgün bireyler olduğumuzdur. Hayatta bizi istediğimiz noktaya 
getirecek şeyin, bizi biz yapan şeyin, özgünlüğümüz olduğu 
cümleleri o yaşlardan bu yaşlara kulaktan kulağa dolaşır. O 
yaşlarda farklı olmak değildir derdimiz, ama ergenlik dönemleri 
yaklaşınca işler iyice birbirine karışır. Hepimiz farklıysak, kim 
aynı? Herkes özelse hayatta başarısız olanların sebebi ne? gibi 
sorular ve genç yaşta insanları kendini kanıtlamaya zorlayan 
sistemin getirisiyle ya özgüvensiz, silik bireyler ya da sisteme ve 
topluma nefret kusan, başarısız geçen bir hayatın faturasını 
haklı sebeplerle topluma kesen insanlar olarak yetişiriz. 
Biz kendi içimizde bütün bu karmaşada hayatta kalmaya 
çalışırken sistem bize yapacağını çoktan yapmıştır. Üniversite 
yıllarına gelene kadar, farkını hissedemeyişinin sebebini bizleri 
robot gibi dizen okul önlüklerinde ararsın, kendini kanıtlamak 
için, özgürlüğünü hissetmek için heyacanla üniversiteye gitmeyi 
beklersin. Sonunda varırsın hedeﬁne ama üniversite çok daha 
korkunçtur. Çünkü artık insanlarla aynı seviyede olduğunu 
hissetmezsin, onlardan çok daha geride olduğunu farkedersin. 
Çünkü sen bunca zamandır sistemin tamda senden beklediği 
şeyi yapıyorsundur. Sen bütün bu sorular arasında 
debelenirken, kim olduğunu aramayı çoktan unutmuş olduğunu 
farkedersin. Bir bakmışsın okul üniforması dönemi bitmiş ama 
sen hala herkesle aynı kıyafetleri giyiyorsun. Tam kendim oldum 
derken çok daha büyük bir planın, sandığından çok daha küçük 
bir piyonu olarak bulursun kendini. 
Reklamların kölesi olmuş, zevkini, favori kitabını ya da 
favori mekanını kendine göre değil, popüler oluşuna göre, daha 
da kötüsü insanların ne diyeceğine göre seçersin. Bu yıllar 
boyunca özgünleşmek adına attığını sandığın bütün adımlar 
tam tersi yönde sürüklemiştir seni. The Truman Show’ da gibi hissedersin kendini. Birileri sana hep oyunlar kurmuş, sen her 
ne kadar o tekneye atlayıp bu dünyadan uzaklaşmak istesende 
o seni hep türlü oyunlarla aynı noktaya geri sürüklemiştir. 
Etrafındaki birçok şeyin sen ne yaparsan yap değişmediğini 
görürsün. Kimsin peki sen? Ne yapmak istiyorsun? özünü 
bulmaya yönelik sorduğun bu sorular seni çemberden 
çıkarmaya başlamıştır. Ama artık çok daha zorlu bir görevin 
içinde bulursun kendini. Bir bataklık gibi, sen sıradanlıktan 
kaçmak için tepindikçe çemberdeki insanlar seni içine çekmeye 
çalışır. Bunu sana kendini değersiz, sıradan hissettirerek 
yaparlar. Cesaretini kıskanmışlardır ve buldukları her fırsatta 
seni aşağılamaya, kararlarını yargılamaya devam ederler. Başta 
kendine olan güvenin biraz sarsılsa da artık istediğin yolda ilk 
adımını atmışsındır bu his sana cesaret verecektir. Eleştirilerin 
ve seni geri çekmeye çalışan insanların çabaları gülüp, 
geçmeni sağlayacak kadar uzakta ve etkisizdir artık. 
Sonunda başından beri olmak istediğin noktaya ulaşmış 
bulursun kendini. Truman’ ın bütün fırtınaya rağmen kendi 
olmak için aştığı deniz, bütün bu oyunları farkettiğinde onu 
vazgeçirmeye çalışan toplum. Bu kaçış hem bir son, hem bir 
başlangıç. Yepyeni benden oluşan bir hayat, ne istediğini bilen 
bir birey. Sizi siz olduğunuz için seven insanlar. Özgün ve farklı 
olmak için çaba verilmeyen yeni bir çember. Artık sizin gibi 
insanlarla olmaktan kaçınmıyorsunuz. Çünkü bu çemberde 
herkes sizin gibi özgün. Bu çemberinde zorlukları olacak, belki 
ilerde bununda can sıkıcı olduğunu düşünüp daha fazlası için 
yollara koyulacaksın. Ama önemli olan şimdi buradasın. Film 
burada bitiyor. Kimse Truman’ ın gerçek dünyaya adım attığında 
başına neler geldiğini merak etmedi. Belki de o çoktan kendine 
aşılacak yeni çemberler bulmuştur... 
Kaynakça: Weir, Peter. The Truman Show. 1998. 
Berrak Müftüoğlu 
Sanal Dünya Gerçekleri 
O  renkli  ekranımızın,  biz  harflere  bastıkça  takırdayan  klavyemizin  arkasına 
saklanıp  istediğimizi  yapmak,  söylemek  ne  kadar  kolay  geliyor  değil  mi?  Bizim 
yaptıklarımız başkalarını nasıl etkileyeceğini hiç düşünmeden istediğimizi yapıyoruz. 
Oluşacak sonuçlardan biz sorumlu değilmişiz gibi söylüyoruz istediklerimizi, belki de 
birilerinin en büyük belası oluyoruz farkında olmadan. Böyle bir şeyin biz farkında 
olmadan olması mümkün mü? Yani gerçekten internet âleminde yazdığımız bütün o 
sözlerin sonuçlarının olmayacağını düşünüyor muyuz? Ben düşünmüyorum. Herhangi 
bir insanın içindeki kötülüğü başkasının minik heveslerini kırarak söndürmesinin o 
insanı hiç etkilemeyeceğini düşünemiyorum. Belki de ben fazla saf davranıyorumdur 
bu konuda.  Belki de insanlar gerçekten her istediklerini söyleyip oluşan sonuçlarda 
hiç payları olmadığına inanıyorlardır. 
Cyberbully filmi de bu konu üzerinde  yoğunlaşıyordu. Gerçekten yaptıklarımızı 
umursamadan  yaşamımıza  devam  ederken  sonuçların  yüzümüze  çarpmasının  nasıl 
hissettireceğini  gösteriyordu  film.  Genç  bir  kızın  yaptığının  sonuçlarını  tahmin 
edemeden internette insanları küçük görmesi ve bir başkasının kızın bilgisayarını ele 
geçirerek  aynı  zorbalığı  ona  yapmasını  anlatıyordu.  İşin  etik  kısmı  tabii  ki 
tartışılabilir, yaptığının kötü olduğunu görsün diye aynısını kıza yapmak diğer kişiyi 
haklı çıkarır mı ki, ama o kadar derine inmeden daha yüzeysel düşüneceğim ben filmi.  
Dediğim gibi internette istediğimizi söyleme hakkına sahipmiş gibi davranıyoruz, 
özellikle de kimliğimizi gizleyebiliyorsak. Sanırım filmde de üstünde en çok durulan 
konulardan  biriydi  bu,  ne  kız  diğerlerini  aşağılarken  ne  de  kıza  saldıran  kişi 
konuşurken  kimliklerine  dair  bir  iz  bırakıyorlardı.  Hatta  kızın  en  çok  korktuğu 
şeylerden  biri  kimliğinin  açıklanması  oluyordu.  Bence  bu  kimliğinin  açıklanması 
korkusu bizler için de geçerli bir durum. Bütün herkes değil belki ama çoğumuz 
internette bir yazı yazarken kimsenin bizi tanımayacağı bilgisine güvenerek yazıyoruz. 
Birilerinin  bizi  tanıma  ihtimali  olmasın  diye  ya  farklı  isimler  kullanıyor  ya  da 
tamamen isimsiz bir hesap kullanmayı seçiyoruz. Birisi o isimsiz, gizli hesabın bizim 
hesabımız olduğunu öğrenince de hayatımız sona ermiş gibi tepkiler veriyoruz. Sanki 
o internette yazan kişiyle biz farklı kişilermişiz gibi. Peki, eğer öyleysek neden farklı 
biri gibi davranma ihtiyacı hissediyoruz, neden internetteki bizle gerçek hayattaki biz birbirinden  saklanma  ihtiyacı  duyuyor;  hiç  var  olmayan  birinin  dediklerimiz 
sonuçlarını  üstlenmesi  daha  kolay  olduğu  için  mi?.    Bence  o  yüzden,  sonuçta 
kendimizi farklı tanıtmamızın nedeni interneti kapattığımız anda hiçbir şey olmamış 
gibi yaşamaya devam edebilmek değil mi? 
Bu işin yorum yapan tarafı olduğu kadar bir de bu sözlere maruz kalan tarafı var 
tabii.  İnternet  kişilikleriyle  kendi  kişilikleri  arasında  bir  fark  olmayıp,  kendileri 
oldukları  için  suçlanan  taraf.  Bunların  bir  kısmı  üzerlerine  gelen  sözlere  kulak 
asmadan  yapmak  istediklerini  yapmaya  devam  edebiliyor,  peki  ya  diğer  kısım? 
İnternette  azıcık  aratınca  bu  kısmın  hayatlarını  anlattıkları  videolardan  intihar 
notlarına kadar bir sürü şey bulabiliyoruz. Filmde de baştaki kızın zorbalık yaptığı kişi 
işte bu sözlere dayanamayan taraftaydı. Sözler arttıkça okul değiştiriyor, hiçbir şey 
yokmuş gibi kendi işine devam ediyor, o zorbaları görmezden gelmeyi deniyordu. 
Sonunda  bu  sözlere  dayanamayıp  intihar  etmişti.  Başroldeki  kız  ise  bu  olayları 
öğrendikten sonra bile olayların kendisiyle hiçbir alakası olmadığını, mağdur olanın 
kendisi  olduğunu  iddia  ediyordu.  Yanlış  anlaşılma  olmasın,  ne  tek  bir  kişinin  bu 
sonuçtan sorumlu olduğunu ne de dediğimiz her şeyin sonuçlarının bu kadar büyük 
olacağını  söylüyorum,  yine  de  söylediklerimizin  olası  sonuçlardaki  payı  göz  ardı 
edilmemeli. 
 Sanırım  başından  beri  söylemeye  çalıştığım  şey  de  bu;  kendi  suçumuzu 
kabullenemiyoruz,  özellikle  de  yaptıklarımız  bilgisayar  ekranında  kilitli  kalmış 
ifadeler  gibi  gelince  olayın  diğer  tarafındaki  kişiyi  anlayamıyoruz,  bize  küçük 
yorumlarmış  gibi  gelen  şeyler  başkalarının  hayatına  mal  olabiliyor.  Teknolojiyi 
düzgün kullanmayı beceremiyoruz; sanki hiçbir önemi yokmuş gibi farklı kişiliklere 
bürünüyor,  nefretimizi  internetteki  insanlara  kusuyoruz.  Bütün  bunların  en 
sonundaysa hiçbir şeyi umursamadan yazdıklarımızı bir tık arkada bırakarak gerçek 
dünyadaki halimize dönüyoruz, sanki yazdıklarımızın bir sunucu olmayacakmış gibi. 
 
Kaynakça 
Chanan, Ben.  Cyberbully. Raw TV. 2015. Film. 
Beren Beliz Öztekin 
 
HİRA’YI GÖREBİLMEK 
 
 
 
1500 sene evvel, Arabistan’ın çölleri hiç olmadığı kadar kurak, hiç olmadığı kadar verimsiz… Masum kız 
çocuklarının çığlıkları, kaçırılıp zorla evlendirilen kadınların yakarışlarına karışıyor… Açgözlü tüccarların 
para düşkünlüğü, nice masum bebeği daha kundaktayken açlıktan öldürüyor. Zenginlerin ağzı dolup 
taşan altın sandıkları, altında ezilen kölelerin kemikli sırtında taşınıyor yeni “tanrılar” yaptırmak için. 
Erkeğin koşulsuz ve devamlı artan egemenliği, toplumun içindeki zehirli bir sarmaşık gibi var olan tüm 
düzeni yok ediyor. Sokaklar, mahremiyeti artık bir düşman olarak görüyor; insanın içindeki aç nefis gün 
geçtikçe hayvanlaşıyor, hırçınlaşıyor ve daha da fazlasını istiyor. Daha çok para, daha çok kadın, daha 
güçlü egemenlik ve sınırsız özgürlük…  
Ve kadınlar… Erkeğin kölesi, toplumun en düşük mertebesi… Çiftleştirilen hayvanlar gibi önce doğurması 
beklenir, ardından erkek evlat veremezse “çürüklüğü” bir ömür boyu üzerinden silinmeyecek kara bir 
leke olarak onu yaşarken diri diri toprağa gömer. Oysa zaten çoktan ölmüştür o ana, saçlarını okşamaya 
bile kıyamadığı kızının gözyaşlarıyla o kızgın kumları yağmurlardan daha çok ıslattığı anlarda. Ya da 
ölüyordur altı yıl, altı kocaman yıl. Besleyip büyüttüğü kızını güzelce giydirip babasıyla bir yolculuğa 
çıkarmak için… Yolculuğun sonu, babanın seçimi… Yolculuğun sonu, küçük bir kızın kuyuya düşerken ki 
hayal kırıklığı ve anlam veremediği o koca dünya… Ve Kâbe… Cahiliye’nin Arapları; binlerce yıldır 
insanların ruhunu bir güneş gibi aydınlatan, kirlenen ve susamış nefisleri huzuruyla doyuran gül 
bahçesini, egolarının ve hırslarının çamurlu suları ile suluyordu. Böyle bir karanlıkta gün aydınlanırdı 
aydınlanmasına ama aymayan kalplere,  doymayan ruhlara yeni bir güneşin ışıkları değmeliydi. Kendi 
benliğinde kaybolan insanoğluna, kendini yeniden tanıma fırsatı verilmeliydi ve yok etmek için suya 
karışan çamuru; suya yeni bir kaynak, yeni bir yol, yeni bir yön verilmeliydi… İşte bu zamanda, Hz. 
Muhammed bu çamurlu suyun içine doğanlardandı. Üstelik öyle bir çamur, öyle bir bataklığa 
dönüşmüştü ki bu cahiliyet, içine düşmemek, kirlenmemek elde değil. Bir toplumun yaşadığı ve yaşattığı 
en acımasız ve en gerici yıllarda, onları ileri götürebilecek bu nadide öğretmen bir yandan kendi kendine fark ettiği bu bataklıktan çıkmaya çalışırken bir yandan küçücük bedeni verdiği kayıplara alışamıyor, gün 
geçtikçe bu yanlışların içinde neye alışacağını bile bilemez bir hâle geliyordu…  
Zamanının dünyasını köklü bir şekilde değiştirip, bu değişimin güçlü dalgalarının hala hayatımıza yansıyıp 
bizim de dünyalarımızı değiştirmeye devam etmesine sebep olan tüm zamanların en etkili kişilerinden 
biri… Onun hakkında yazılan binlerce, milyonlarca kelimede o ve onun anlatıları hep öğretici, yol 
gösterici, aydınlatıcı, eşitlikçi… Ama onu düşünürken bir şey eksik… Suriye rejiminin kendi vatandaşlarına 
karşı başlattığı savaşta birbirine düşen Müslüman halk… Birçok Müslüman devletin çıkarları uğruna 
kullandıkları İslam Dini… Amerikan islamofobiklerinin hâlâ New York metrolarına astıkları “biz ve onlar” 
posterleri… Tüm bu yaşanan acı verici olaylarda, anlaşılması gereken Muhammed neredeydi? Onu ve 
öğretilerini doğru anladığını iddia eden taraftarları, onun tüm gerçekliği ve netliğiyle bilinmesini daha da 
zorlaştırmıyor muydu onun sözlerine duymadıkları sadakatleri ve acımasızlıklarıyla… Oysa o kendisine ve 
dolayısıyla Kuran’a inanan tüm Müslümanlara: “Alaylara aldırış etme, onları görmezden gel. Onları kendi 
hâline bırak, onlara yüzünü çevir…” derken… Tüm bu İslam karmaşası içinde, Hz. Muhammed’in bunca yıl 
doğru anlaşılmamış olması, onun karşısında tüm insanlık adına ezilen bir ruh hâli veriyor insana, hayatını 
okuyup gerçeklerle karşılaşınca ve onu bir bütün olarak görünce… Kullanıldığı tüm amaçlardan uzak; 
fedailikten, dini adanıştan, duygusallıktan, paradan, güçten… 
 
Onun hayatının içinde doğru Muhammed’i görmek o kadar da zor değil aslında… Yaşadığı tüm olaylarda 
belki de şimdilerde görünmesi istenmeyen “insanlığı” bağırıyor görülmek için, tüm yapaylıktan ve 
sahtelikten uzak… İslam dünyasının kaderini değiştiren 610 yılının bir gecesinde mesela… Biraz iç 
sükûneti, biraz da toplumun gittikçe ağırlaşan ahlaksızlıklarından yorulmuş bedeni için rahatlamak 
amacıyla gittiği Mekke’nin biraz ötesindeki Hira Mağarası’nda belki de görmeyi en son umduğu şey, 
vahyin ve ilahi ilhamın kör edici ağırlığıyla karşılaşmaktı. Sıradan ve tamamıyla insani ruh ve bedeni nasıl 
kaldırırdı böyle bir ağırlığı? İşte tam bu noktada bence görülmesi gereken şey; orada ne olduğu değil, 
aslında ne olmadığıdır. Böylesine ilahi bir olaydan sonra yaşadığı tecrübeyi dağdan aşağı sevinç çığlıkları 
atarak değil, oldukça korkuyla ve inkâr ederek karşılamıştı. Yanında ne neşe saçan bir melek korosu ne 
de başında altın bir hare yoktu, coşku ve sevinçten mest olma yoktu. İlk başlarda, başına gelenin zihninin 
kendisine oynadığı bir oyun sanmıştı hatta en kötü ihtimalle kötü bir cinin ona saldırdığını…  Öyle bir 
ağırlığı tecrübe etmişti ki aklına ilk gelen en yüksek uçurumdan atlayıp bu tecrübeye bir son vermekti. Bu 
son derece doğal olan insanlık tepkileri; benim onu bir sembolden, bir konudan, bir araçtan çok daha 
fazlası, bir insan olarak görmemi sağladı. Saygı duyulması gereken bir insanoğlu; ihmal edilmiş bir 
yetimden, milyonların alkışladığı bir lidere… Ötekileştirilmiş bir yabancıdan, zamanının en güçlü liderine… 
Güçsüzlükten, güce… Ön yargıların, basmakalıpların, düşünülmemiş kararların, sembollerin, 
başörtülerinin, mezheplerin ötesine… Onu bir bütün olarak görerek…  
Engin Esen                                
Zihin Köşkü 
Hepimiz  kendi  hayal  dünyalarımızın,  düşüncelerimizin  efendileriyiz.  Belki  de  bu  yüzden 
gerçeklerden kaçıp hayal kurmak, söylemediğimiz binlerce şeyi düşünmek bize bu kadar cazip geliyor. 
Başka kimsenin karışmadığı, kendimizle baş başa kalabileceğimiz bir zihinsel köşk. Bu köşkün içinde 
sayısız odalar, salonlar… Hepsi birer hayali, birer düşünceyi temsil ediyor. Bazı odaları daha keşfetme 
şansımız olmamış. Bazılarını ise kilitlemişiz bir daha girmemek üzere. Sonsuzluğa uzanan bir koridorda 
odadan odaya geziyoruz. Gezmeye uğraşıyoruz. 
Yaşamımızdaki yoğun tempo nedeniyle bu zihinsel köşkü gezmeye yeterince vakit ayırmak zor 
oluyor. Bu nedenle odaları daha çabuk gezmeye çalışıyoruz. Bazen detayları atlıyoruz. Kim bilir ne 
harika düşünceler yaratma yeteneğine sahibiz de bunun farkına varamıyoruz. Bugün en yenilikçi, en 
güzel fikirler zihin köşkünü gezmeye yeterli zamanı ayıran insanlardan çıkıyor. Yaşamımızı değiştiren, 
kolaylaştıran, insanlığı ilerleten öncüler bu insanlar işte. Dönüp kendime, tanıdıklarıma baktığımdaysa 
içim acıyor. Günlük yaşamın hızına öyle kaptırmışız ki kendimizi; bırakın yeni düşünceler üretip 
hayaller kurmayı, mevcut olanın üzerinde düşünmeye  bile zaman ayırmıyoruz. Dikkat ederseniz 
“ayırmıyoruz” dedim, “ayıramıyoruz” değil. Zaman ayırmayı istemiyoruz da ondan. Bize zor gelen 
belki de bilinenin dışına çıkma, farklı olma korkusu; biraz da aklımızla yapabileceklerimizin iyi ya da 
kötü sınırsız oluşundan korkmamız. 
Yaratıcılık iyi hoş da, ya biri bunu kötüye kullanırsa? Sonuçta insan tarih boyunca aklını sadece 
iyi şeyler yapmak için kullanmadı; biz de bugün herkesin dost olup birbirini sevdiği bir dünyada 
yaşamıyoruz.  Bazı  insanlar  zihin  köşklerini  hapishane  yapıyorlar;  kötü  düşünceler,  kötü  hayaller 
kurmaktan alıkoyamıyorlar kendilerini. Biraz da bu yüzden; yaratıcılıklarını ve hayal güçlerini kötüye 
kullanan insanlara karşı koyabilmek için zaman ayırmalıyız düşünmeye ve hayal kurmaya. Böylece 
dünyayı  kötülüklerden  arındırma  yolunda  bir  adım  daha  atabiliriz.  Ancak  burada  her  şeyin 
masallardaki gibi sorunsuz olduğu bir dünyadan bahsetmiyorum tabii ki.  Mutlaka önümüze engeller 
çıkacak,  ama  bunların  etrafından  dolaşmak  yerine  bu  engelleri  ortadan  kaldırmak  için  zihin 
köşkümüzü ziyaret edip biriktirmiş olduğumuz deneyimden de faydalanarak yeni odaları keşfetmeye 
çalışmalıyız. Bu odalarda şüphesiz bize yardımcı olacak sayısız keşifler yapabiliriz. Bize nasıl yardımı 
dokunacak peki bu keşiflerin? Yeni düşüncelerle, yeni yöntemlerle hem bize hem de başkalarına 
faydalı olacak şeyler yapacağız. Örneğin bir ürün: yıllardır yapması çok üzün süren bir işi kısa sürede 
yapmamızı  sağlayacak,  ya  da  insanların  hayatını  kolaylaştırmasa  bile  onları  günlük  stresten 
uzaklaştırıp eğlendirecek bir ürün. Düşüncelerini yeni silahlar ya da benzeri zararlı ürünler tasarlamak 
için kullananlara karşılık biz de faydalı ürünler ortaya çıkarabiliriz. Günümüzde, evimizde ya da dışarıda herhangi bir yerde gördüğümüz birçok ürün, zihin köşklerini sıkılmadan dolaşıp yeni fikirler 
üreten insanların sayesinde ortaya çıkmıştır. Bu nedenle keşifleri değerlendirmek de bir o kadar 
önemli, çünkü hiç kimsenin gezdiği köşk bir başkasınınkiyle aynı değil, herkes farklı düşüncelere ve 
duygulara sahip. 
Milyonlarca insanın hepsi birbirinden farklı, hepsi farklı düşüncelere, hayallere kaptırıyor 
kendini. Bizi biz yapan şeylerden biri de bu. Çünkü tamamen özgür olduğumuz tek an köşkün 
odalarını gezdiğimiz an. Hiç kimse bir başkasının hayal dünyasına ve düşüncelerine karışamıyor. 
Dünyanın her köşesindeki insanlar istediklerini düşünmekte, istedikleri hayalleri kurmakta serbestler. 
Bir de gerçeğe dönüştürebilsek aklımızdakileri. 
Bazıları var ki hayallerini gerçeğe çevirmek için engel tanımıyorlar. Onlar için hayal kurmak ve 
düşünmek günlük rutinlerinin bir parçası. Bazen kendime bakıp acaba onlar gibi olmak için ne yapmak 
gerektiğini düşünüyorum. Düşündükçe de aklımda bir cevap beliriyor. Ne yapmak gerektiğini değil de, 
ne  yapmamak  gerektiğini  görüyorum:  Olanla  yetiniyorum.  Olanla  yetiniyoruz.  Birçok  insan  gibi 
önümüze sunulan neyse olduğu gibi kabul ediyor, sorgulamıyor, düşlemiyoruz. Kapattığımız odaları 
hiç görmemiş gibi unutuyoruz, bazı odaların kapısından içeri kafamızı bile uzatmıyoruz. Tabii ki bu hiç 
düşünmediğimiz  ya  da  hayal  kurmadığımız  anlamına  gelmiyor.  Sadece  yeteri  kadar  yapmıyoruz 
bunları. 
Eminim ki zihin köşkümüzü gezmeye daha fazla zaman ayırdığımızda daha mutlu olacak, 
köşkte  eskisinden  çok  daha  fazla  odayı  keşfetme  olanağını  bulacak,  hayal  gücümüzü  tüm 
potansiyeliyle kullanmış olacağız. Hem de hayallerimizi ve düşüncelerimizi gerçekleştirmek için çok 
daha güçlü bulacağız kendimizi. Böylece başkalarına bakıp niye onlar gibi yaratıcı olamadığımızı 
düşündüğümüz günler geride kalacak, başkaları bizi örnek almaya başlayacaktır. 
Eylül Koşok 
Parantez İçindeki Yaşanmışlıklar 
 
Birkaç gün önce Bilkent Senfoni Orkestrası Atatürk’ün ölümünün anısına bir 
konser düzenledi. Konserin böyle bir anlamının olması da beni o salonda olmak için 
motive eden en büyük şeylerden biri oldu ve gidip hemen biletimi aldım. Konser hem 
dramatik hem de hareketli bir tempodaydı. Çalınan parçaların çoğunda güçlü çıkışların 
ardından alçalan ağır tempolar vardı, hatta bazen ses ve tempo o kadar yükseldi ki 
kalbimin sesini kulaklarımda duyduğumu hissettim. Konserde en çok ilgimi çeken ve 
beni düşündüren parça Bilkent Müzik ve Sahne Sanatları Fakültesinde eğitimini 
sürdürmüş Füsun Köksal’ın “Parantez İçinde” eseri oldu. Güçlü çıkışlarla alçalan 
tempoların bir arada kullanıldığı yapıt, hepimizin zorla da olsa içinde bulunduğu 
gürültü ve kargaşa dolu günlük hayat üzerineydi. Eseri dinlerken bakır üflemeli 
çalgıların baskın kullanımıyla hayattaki kontrolümüz dışında gelişen, genellikle tatsız 
durumların simgelendiğini hissettim ve diğer enstrümanların tiz sololarını da insanın 
bu kargaşa dolu hayattaki birey olma çabasına benzettim. 
 
Birey olmak, kulağa basit gelse de insanların en çok zorlandığı şeylerden biri 
aslında bence çünkü dünyaya geldiğimiz andan beri kendimizi kendimize ve 
etrafımızdakilere kanıtlamaya çalışıp duruyoruz. Bizim elimizde olmayan bir çok 
faktöre rağmen elimizden gelenin en iyisini yapıp diğerlerinden farkımızı ortaya 
koymaya çalışıyoruz ancak kendimizi bir birey olarak doğru ifade edebilmek için 
uğraşırken bütünden de kopamıyoruz ve bu da beraberinde çatışmalı ve sancılı bir 
süreci getiriyor. Çünkü birey olmak yaptıklarının sonucunda başına gelenleri 
kabullenmek demek, bunu hepimiz biliyoruz ama tıpkı fizik dersinde öğrendiğimiz her 
şeyin günlük hayata uygulanamıyor olması gibi, olayları yaşarken durumlar 
karmaşıklaşabiliyor. Çünkü insan hayatta sadece kendi yaptıklarının sonucuna 
katlanmıyor, hayatın önüne getirip ona dayattıklarına da katlanmak zorunda kalıyor. 
Çünkü her ne kadar kaderimizi belirleyenin kendimiz olduğumuzu düşünmek istesek 
de aslında hayatımızdaki olayların çoğu bizim onayımız dışında gerçekleşiyor. Biz 
planlar yapıyoruz, Tanrı gülüyor. Aslında tüm yaptığımız bir nehrin akıntısında 
sürüklenmek. Birey olma çabamız da hangi dala tutunduğumuzu ve hangi dalın 
kırıldığını belirliyor ama sonuçta su akıyor, yolunu buluyor. 
 
Orkestra Köksal’ın eserini seslendirdikçe kafamdan bu düşüncelerin aktığını 
hissettim ve o yüksek sesli, baskıcı, bakır üflemeli çalgıların arasında kendi yolunu 
arayan, bir şekilde kendini ifade etmeye çalışan tiz kemanı kendime benzettim. Bu 
silik sololar eserin ana öğesi olmamakla birlikte benim bu parçaya kendimi fazlasıyla 
yakın hissetmemi sağladı. Köksal, eserinde içinde bulunduğumuz hayatın notalarla 
canlandırılabileceği en iyi şekli kullanmıştı bence, çünkü biz de her saniye dünyada 
milyonlarca şey olsa da kendi hayatımıza devam ediyorduk, yani kulaklarımızı her 
  1 Eylül Koşok 
tarafımızı sarmış bakır üflemeli çalgılara kapatıp olabildiğince kendi solomuza 
odaklanmaya çalışıyorduk. Sonuçta en başında bu dünyaya gelmek isteyip 
istemediğimiz bize sorulmamıştı, yani hayat bize içerdiği tüm güzellik ve kötülükle 
dayatılmıştı. Kazalar oluyor, haksızlıklar yapılıyor, insanlar ölüyor, savaşlar çıkıyordu 
ve biz bunlara sadece ucu bize dokunuyorsa gerçekten ilgi gösteriyorduk.  
 
Bazen de bir şey için çok çaba göstersek de olmayınca olmuyordu ve biz yine 
toparlanıp hiçbir şey yokmuş gibi yolumuza devam etmeye çalışıyorduk. Yolun 
sonuna geldiğimizde kendimizi yola çıkarken hayal ettiğimiz yerden çok farklı bir 
konumda bulsak da sessizce bunu kabulleniyor ve elimizde kalanlarla her şeyimizi 
kaybedene kadar yaşamaya devam ediyorduk. Yani aslında hepimiz kocaman, 
karmakarışık bir roman gibi görülebilecek bu dünyada, tıpkı eserin başlığındaki gibi 
parantez içinde yaşıyor ve ölüyorduk. 
 
 
  2 
      Çocuklar, Babalar ve Anlatılan Hikayeler 
Çok ilginç bir film Büyük Balık. Edward Bloom isimli bir babanın oğlu William’a anlattığı 
hikayelerden oluşuyor. Hikaye değil aslında, baba anlattıklarının gerçek olduğunu iddia ediyor 
ama oğlu neredeyse hiç inanmıyor bunlara. Edward’ın yaşlı halini görüyoruz ilk olarak. Kanser 
hastası. Her geçen gün ölüyor. İnatçı bir adam olan Edward ilaçlarını içmiyor, son anına kadar 
inatla hikayelerinin gerçek olduğunu söylüyor. Bir sürü farklı hikaye anlatıyor. Hikayelerin 
temelini Edward’ın eşi ile tanışma hikayesi oluşturuyor. İzlemesi çok eğlenceli, yormayan, tatlı, 
kitap uyarlaması bir film. 
Hikayeler gerçekten yaşanmış mı yoksa hepsi uydurma mı bize kesin olarak bir bilgi vermiyor. 
İnanmak bize kalmış. Hikayelerinde tanıştığı insanlarla tanışma şekli abartı ve uydurma olsa 
da,  tanıştığı  insanların  hepsi  gerçek  bence.  Çünkü  anlattığı  insanların  hepsi  Edward’ın 
cenazesine geliyor. İlk olarak doğum hikayesini anlatıyor Edward. Bebekliğinden beri normal 
değilmiş, diğer insanlardan farklıymış. Her şeyi uç seviyede yaşamış. Popülermiş, çok başarılı 
ve cesurmuş, yapamayacağı iş yokmuş. Başarılarının ödülü olarak yaşadığı şehrin anahtarını 
bile vermişler, o derece bir insan. Büyük ihtimalle kendini bir şekilde yüceltmeye çalışıyor 
Edward. Oğluna daha iyi bir insanmış gibi görünmeye, iyi bir baba olmaya çalışıyor. William 
asla inanmıyor ve babasına karşı bir güven eksikliği oluşuyor. William’ın küçüklüğünden beri 
babası ile problemli bir ilişkisi var. Bunun sebebi de Edward’ın sürekli anlattığı hikayeler. 
Başka insanlara güzel gelen bu hikayelerden sıkılmıştır William. Bir bıkkınlığın hikayesi 
aslında. Bir şaka yapılır, başta komiktir ama sonra o şaka sürekli yapılır, sürekli duyarsınız. Artık komik gelmez ve bayar. Aslında kötü bir olay. Belki William için daha üzücü. Herkes 
babası ile güzel vakit geçirmek ister. Öğrendiği ilginç şeyleri, yeni bilgileri paylaşmak ister. 
Belki de çocuklar bu olayı babalarından onay almak için yaparlar, bir nevi babalarının onları 
“kutsamasını” isterler. Çünkü çocuklar için önemli bir figür baba, güven verir, seni korur, 
başına bir şey gelmesini istemez. Belki de William’ın sorunu buradan kaynaklanıyor, babasına 
anlattığı hikayelerden dolayı güvenemiyor, bu yüzden de babasını sevmiyor ve ondan sıkılıyor. 
Aslında bu kişisel bir konu. Herkes farklı şekilde yaklaşır babasına ve babanın anlattığı şeylere. 
Benim babam da tutkulu olduğu konuları arada aklına gelince sanki bana ilk defa söylüyormuş 
gibi söyler. Küçük bir bilgi parçasını bile daha önce söylemiş olmasına ragmen söyler. Belki 
söylediğini unutuyordur daha önce söylediğini. Belki Edward da bir hikayeyi anlattığından 
emin olamıyordur ve tekrar anlatma ihtiyacı duyuyordur.  
Babası ile sorunları olan insanlar için çok etkileyici olabilir bu film. Hatta bazı durumlarda 
zorlayıcı. Baba çocuk ilişkisini sorgulatan bir film. Özellikle baba oğul ilişkilerinde. Baba 
figürünün bir şekilde ne kadar önemli olduğunu anlıyorsun. Kendi babanla ilişkini gözden 
geçiriyorsun. Baban ölmüşse geçmişteki ilişkinizi, yaşıyorsa da şimdiki ilişkinizi sorgulatıyor. 
William  babası  ölünce  ilişkilerini  sorgulamaya  başladı.  Belki  hikayelerine  tam  olarak 
inanmadığı  için,  babasını  üzgün  bir  şekilde  kaybettiği  için  kendine  kızıyordur.  Belki  de 
hikayelere kanıt olarak neden hiçbir şey sunmadığı için babasına kızıyordur.  
Edward’ın anlattığı hikayelere dahil olmak isterdim. Dahil olamasam bile onun ağzından 
dinlemek isterdim. Eğlenceli olsa da tarif edemediğim üzücü bir tarafı var anlatılanların. Bir 
şekilde insanı etkiliyor. Mutlaka filmden bir karakterle özleştiriyorsun kendini, ufak bir parça 
buluyorsun.  Belki  hayatı  boyunca  küçükken  âşık  olduğu  Edward’ı  bekleyen  Jenny, 
kararsızlıklar içindeyken sonunda doğruyu seçen Sandra, farklı olduğu için herkes tarafından 
dışlanan ama sonrasında arkadaş bulan Karl, asıl olduğu kişiyi gizleyen Amos… Herkes için 
bir karakter var bu filmde.  Hayatı  boyunca  William’a  masal 
anlatan Edward, hayatının hikayesinin 
sonunu  William’a  anlattırıyor.  Fark 
ettirmeden.  William  da  bu  hikayeyi 
devam ettiriyor. Bir nevi boyun eğiyor 
artık babasına, inadını kırıyor. Belki de 
kendi  çocuklarına  babasının 
hikayelerini anlatmaya devam edecek. 
Ben  olsam  öyle  yapardım.  Hatta 
yapacağım.  Öğrendiğim  her  şeyi 
çocuklarıma aktarmaya çalışacağım.  
         
           
Ceren AK 
 
                                                             AYDINLIK ÇIKIŞI KAYBETMEDİM        
        Zor günler geçiriyordum. Üstüme gelen sayısız soruna karşı ayakta kalmak zor geliyordu. Ders 
notlarımı yüksek tutamamam, sevgilimle iyi geçinemem, derslerin ağır gelmesi ve daha nicesi. Bu 
sorunların sorumlusu tamamen ben değildim ama onları algılamak, onlarla mücadele etmek ve onlara 
çözüm bulmaya çalışmak zorunda olan bendim, bu ne kadar adil gelmese de kaçamıyordum. Yaşadığım 
dünyanın, beklentilerimi karşıladığını söylersem yalan söylemiş olurum. Mükemmel bir hayatım 
olmayacaktı fakat ben mükemmel olabilirdim. Ben de bu yolu seçtim. Dürüst olmak gerekirse; başıma 
gelen olayların harikulade olmasını da beklemiyordum, zaten mükemmel olmak en kötü koşullarda bile 
problemlere takılıp kalmamayı gerektirir. Önümde iki tane seçenek vardı; ya sorunlara baş eğecektim ve 
daha içinden çıkılamaz bir hale sokacaktım ya da onlara en kötü koşullarda bile takılıp kalmayacaktım.  
      Mükemmel bir insanın ne yapması gerekiyorsa ben de onu yaptım, takılıp kalmadım çünkü en 
karamsar olduğum zamanımda bile içimdeki o aydınlık çıkışı görebiliyordum. Bu yoldaki en büyük 
yardımcım bu oldu. Gün geçtikçe o aydınlık çıkışa daha çok yaklaştığımı fark ettim, özgüvenim yerine 
geldi ve artık hayata karşı bakış açım değişmişti, derslerimi yoluna koydum; ilişkimi düzelttim, artık eski 
hayatıma geri dönmek istemediğimi fark ettim. Bu kesin kararı en kısa zamanda vermeliydim çünkü beni 
zaman geçtikçe içten içe zehirliyordu, ne kadar kısa sürede buna engel olursam o kadar az zarar 
görecektim. Ben de olabildiğince küçük sıyrıklarla paçamı kurtardım. Ve sonunda istediğim kişi olmuştum. 
Kendimden sonra bunu çevreme de uygulamaya çalıştım. Şahane benliğimi, hayatıma adapte 
edebilirdim, öyle de yaptım çünkü öyle yaşamayı seçmiştim. Hayatımdaki olumsuzluklar beni bozamazdı, 
nasıl biri olduğumu ya da nasıl bir hayat yaşamak istediğimi belirleyemezdi. Ona, o yetkiyi vermedim.   
       Hayatımda olan bitenler benim kontrolüm dışında gerçekleşebilir ama sonuçlarını sadece ben 
değiştirebilirim çünkü ben mükemmel biri olma yolunda çok önemli adımlar atmıştım, eğer geri adım 
atarsam bunu mahvetmiş olurum. Mükemmel olmak kolay olabilir ama mükemmel kalabilmek o kadar 
kolay değil; hak etmek, emek vermek gerekiyor. Alışılmışın dışına çıkabilmek ve zihnimi tamamen bu 
alışılmışlıklardan arındırdıktan sonra yeniden düzenlemek bana çok zor gelmişti, kendimi baştan 
yaratıyordum sanki; benim yerime başkası gelmişti, ama iyi ki yapmıştım. Bunu yapmanın bana nasıl bir 
faydası dokunduğunu söylemem gerekirse, şunu gönül rahatlığıyla söyleyebilirim; en kötü durumda bile o 
aydınlık çıkışı fark edebilmemi sağlayan şey zihnimi açık tutmamdı. Bu sayede yolumu kaybetmiyordum.   
       Başıma bir türlü güzel şeylerin gelmediğini göz önünde bulundurursam, galiba harika olmak 
denemeye değerdi bu yüzden tamamen ümidimi yitirmektense; bir dala tutunup, beni götürdüğü yere 
gitmeyi tercih ederim. Hayatın bana neler yaşatacağını ya da neler yaşatabileceğini bilmiyorum ama çok 
merak ediyorum; bu merakımı sağlayan da pes etmeyişimdir. Negatif ve karamsar düşünerek mükemmel 
olmayı beceremezdim. Bu yüzden düşünce sistemimi pozitif düşüncelerle donatmam gerektiğini 
biliyordum. Önemli olan, o saman yığınında o küçük iğneyi görebilmek ve onu alabilmek için çabalamak, 
gayret göstermek. Ben bunu başarabildiğim için kendimle gurur duyuyorum, başaramasaydım şuan ne 
halde olurdum tahmin bile edemiyorum. Ayrıca, sorunlardan kaçmak yerine onları çözmek daha tatmin 
edici geliyor. Beni somut çıkışlara yönlendiren deneyimlere ihtiyacım var, beni olumsuzluğa kaptıran 
karamsar düşüncelere değil. Beni eksiye çeken her şeyden kendimi soyutladım ve bunu mükemmel 
olabilme adına yaptım. Yaptıklarımdan pişmanlık duymayacaktım çünkü ne yaptığımı biliyordum ve bu 
hoşuma gidiyordu. İnsana, yaptığı işleri, doğruluğunu bilerek yapmasından daha çok keyif veren bir şey 
yok. 
                                                                                                                                                              Ali Suvarioğulları 
Gurbette Olmanın Dayanılmaz Ağırlığı 
  Bazı  kelimeler  var  ki  ne  kadar  çok  okursak  okuyalım  anlayamayız.  Kaç  sözlüğe 
bakarsak bakalım oturtamayız manasını kafamızda tam anlamıyla. Kelimeler de insanlar gibi 
bir bakıma, tanışmak gerekir üslubunca. Ne kadar çok duysak da tınısı kulaktan kulağa, ne 
kadar  dolansa  da  telaffuzu  ağızdan  ağza;  dokunmadıkça  ruhumuza,  yer  etmedikçe 
beynimizde bizim için hep bir muammadır aslında. Varlığından haberdar olduğumuz ama hiç 
tanışma fırsatı bulamadığımız bir yabancıdan farksız biridir adeta. Bir de öyle kelimeler var ki 
sadece  kulaklarımızda  değil  tüm  hücrelerimizde  tınısını  duyduğumuz,  iliklerimize  kadar 
hissettiğimiz... Hatta gözlerimizin bile kayıtsız kalamayıp dolduğu kelimeler... Bir cümleden, 
paragraftan belki de bir kitaptan daha anlamlı daha derin sözcükler... Bizi derinliğine çekip 
alan,  şu  an'dan  soyutlayan...    Kelimenin  ağırlığından  belki  de  dudaktan  çıktıktan  sonra 
yutkunma ihtiyacı hissettiren, idraki için birkaç saniye kazandıran... Hafife alamazsınız bu 
kelimeleri... Ağırlıklarından, öyle kolay kolay da çıkmaz ağızdan.  
 
 
 
 
 
 
 
 
   Gurbet de öyle bir kelime benim için. On sekiz yaşıma gelene kadar romanlarda, 
şiirlerde okuduğum, türkülerde duyduğum ama aslında hiç anlamadığım bir kelimeydi. Bir 
gün tanışacağımızı biliyordum o yüzden çok da heyecanlı değildim o gün gelip çattığında. 
Galiba sandığım kadar merak etmiyordum onu. Belki de hüznün baskınlığından heyecan 
girmeye cesaret edememişti içeriye. İçeride neler olduğunu ben bile bilmiyordum. İnsan 
ailesinden, doğduğu evden, alışkanlıklarından ayrılırken ne yaşadığını, nasıl bir bilinmezliğe 
sürüklendiğini kestiremiyor. Yaşanmışlıkların hüznü ile yaşanacakların heyecanı karışıyor siz 
evinizden ayrılırken. Büyüdüğünüzü hissediyorsunuz daha otobüste el sallarken annenize. 
Yalnızlığınızı  hissediyorsunuz  tek  tabak  koyarken  masanıza.  Eskisi  gibi  olmayacağını 
anlıyorsunuz artık çıkardığınız kıyafetlerinizi dolabınızda hâlihazırda bulamayınca. Hafta içinin 
koşturmasında  değil;  hafta  sonlarında,  evet  o  rahat  keyif  alınası zaman  dilimlerinde  bir 
yumru oturuyor göğsünüze, sabah yataktan kalkmak istemiyorsunuz mesela. Kızarmış ekmek 
kokusuyla, annenizin sesiyle uyanmak varken alarm sesiyle vazifeymişçesine yataktan kalkıp 
karnınızı doyurmak adına bir şeyler hazırlıyorsunuz kendinize. Belki de çaktırmamak için 
durumun dramını bir dizi açıyorsunuz kahvaltınızı yaparken. Yahut bir haber belki de magazin 
programı...  Ne  eserse  kafanıza...  Çayınızı  sanal  dünyayla  karşılıklı  yudumluyorsunuz. 
Odanızda bir başınıza oturduğunuz, nefes sesinizi duyabildiğiniz gecelerde anlıyorsunuz ki 
babanızın salonda çay karıştırma sesini bile alışkanlık edinmiş kulaklarınız ama duyamayınca 
sızlanan taraf yüreğinizmiş. Yemekhanedeki amca 'Buyur kızım.' deyip tabağınızı uzatınca 
birden gözleriniz doluyor çünkü kızım kelimesini üzerine alınmamışsınız aylardır. O an fark 
ediyorsunuz  ki  gurbet  gibi  kızım  kelimesi  de  zamanla  ağırlaşmış,  benliğiniz  bir  anda 
kaldıramıyor. 
  Bir yandan iple çektiğiniz o özgür, başına buyruk hayatı yaşamanın keyfini tadarken, 
öbür  taraftan  ne  zaman  eseceği  belli  olmayan  özlem  poyrazlarına  kapılıp  gidiyorsunuz. 
Arkadaşlarınızla  sohbet  ederken  değil  ama  akşam  olup  gün  bittiğinde  yaşadıklarınızı 
paylaşacak,  sizin  neler  yaptığınızı  merak  edecek  birinin  kapıyı  açmasını  umuyorsunuz. 
Yaptığınız  en  monoton,  sıradan  şeyleri  anlatırken  bile  heyecanlanacak  birinin...Sınavlara 
çalışırken değil ama o stres altında bir şeyler yeme ihtiyacı hissettiğinizde sessizce annenizin 
odanıza  girip  sizi  beslemesini  bekliyorsunuz.  Birilerinin  hayatınızı  kolaylaştırmak  için 
karşılıksızca  çaba  göstermesini  arıyorsunuz  aslında.  Birinin  sizi  koşulsuz  sevmesinin 
dünyadaki en kıymetli şey olduğunu idrak ediyorsunuz gurbette. Sonra diyorsunuz ki insanın 
sevdiklerinden uzakta olduğu her yer gurbettir. Kilometrelerle alakası yoktur aslında mesafe 
dediğimiz    kelimenin.  Mesafe  iki  insan  arasındadır  çünkü;  iki  şehir  değil.  Sürgün  yiyen 
kalplerdir, bedenler değil. 
  Bir  yandan  hayata  dair  çok  şey  öğrendiğim  için  şanslı  sayıyorum  kendimi,  öbür 
taraftan eksik...  Zorluklarla savaşırken güçlendiğimi hissediyorum, ama bazen yorgunluk 
kaplıyor  tüm  benliğimi.  Öylece  annemin  koynunda  yatmak  isteği  geliyor  ki  sormayın. 
Çocukluğumu özlüyorum, o savunmasız, bilinçsiz, güçsüz hâlimi... Büyüdüğümün farkındayım 
ama kabullenmek istemiyorum. Uykusu gelmiş yahut karnı acıkmış çocuk huzursuzluğunda 
kemiriyorum  ruhumu.    Bu  gurbet  hâli  olmasaydı  farkına  varamazdım  onları  bu  kadar 
sevdiğimin deyip avutuyorum sonra kendimi, kavuşmamıza kalan günleri sayarak uykuya 
dalıyorum, evimde alarmsız  uyanacağım sabahların düşüyle. 
Banu Balıbey 
“DEVİR” BERABERLİK DEVRİ 
Kavramları bir güzel kullanırız da sıra tanımlamaya geldi mi tıkanır kalırız. Herkese göre değişir 
çünkü onlar, derler ya her yiğidin farklı bir yoğurt yiyişi var. Ben yoğurdumu şekerli severim, 
edebiyatımı ise barışçıl. Edebiyat hiçbir zaman yaşanamayacak kadar güzel düşlerin, hiçbir zaman 
ulaşılamayacak kadar uzaktaki mutlu günlerin, hobbit köylerinin savaştan önceki durumunun yazılı 
haline denir. Edebiyat dediğin birleştirir. Bütün ideolojilerimizi, savaşlarımızı, kırgınlıklarımızı kenara 
bırakır ve bizi insanlık paydasında birleştirir.  
Demek istediğim o ki, birleştirmeli. Yakıp yıkmak yerine onarmanın gücünü keşfedebilmeli 
satırların arasında. Mevcut dünyanın gürültüsünden kaçıp sığınılabilecek huzurlu bir liman olmalı. Ya 
da daha güzel bir dünyaya giden yolda bir kilometre taşı. İnandırmalı bizleri gelecek güzel günlere. 
Tutup bir silkelemeli bu gidiş iyiye gidiş değil diye, vurduğu yerde gül bitirmeli. Öyle bir vurmalı ki gül 
bitmeli. Edebiyat her zaman daha iyisi için var olmalı, geçmişin karanlık kuyularına saplanıp kalmamalı 
mesela. O karanlıklara ışık olmalı. Bir bayram misali gelmeli evimize ve barıştırmalı küsleri. Öfkeyi 
birbirine “devir” edip ötekileştirmek yerine. 
Mesela, sene 1980. Mesela Ülkücü ve Devrimci. 2015’te, otuz beş yıl sonrasında o meşum 
zamanlardan, “Unutulmayacak olanlar kalır... Ya hatırlamayacaklarımız?” diyerek yazılan bir kitap 
çıkıyor ve unutulması zaten mümkün olmayan, ancak hatırlamamakla ancak onarılan yaralarımıza tuz 
basıyor. Ama bu kez daha çok acıyor; zamanın hiçbir şeyi değiştirmediğini görmek, satır aralarına 
sinmiş nefret kokusunu içine çekmek daha çok acıtıyor. Saflığın simgesi olarak görüle gelmiş çocuğa 
dahi ideolojik bir rol yüklendikçe; temiz kalan son parçamızı, geleceğe olan inancımızı, çocuklarımızı 
“onlar ve biz” derken görüp kirlettikçe içinden bir daha onarılmamacasına bir şeyler kopuyor. 
Soruyorsun yazara, soy isminin aksine geleceğe dair kurulan tüm düşlerin temellerini yıkan Ece 
Temelkuran’a “Hangimiz öteki?” Ülkenin geleceğini Sosyalizmde gören bu ülkenin çocukları mı, yoksa 
ülkenin geleceğini Turan’da gören bu ülkenin çocukları mı? Her şekilde kaybeden biz değil miyiz? 
Öyleyse bu ladesi sürdürüp uzatılan zeytin dallarını “aklımda” diyerek geri çevirmenin kime, ne 
faydası olacak? Yine olan bize olacak. Yine ölen biz olacağız, bu ülkenin çocukları... 
Savaş nidaları duymak istemiyorum artık, artık ölmek istemiyorum. Artık sınıflandırılmak, 
düşüncelerime göre ayrışmak ve ayrıştığım yerden kırılmak istemiyorum. En temiz, en saf 
duygularımla, gençliğimin de baharında, büyük abilerin pışpışlamasıyla elime silah almak 
istemiyorum. Sıra arkadaşımı vurmak, komşumu pataklamak, hırgür çıkarmak istemiyorum. Büyük bir 
daire kurup yağ satarım bal satarım oynamak istiyorum, ama ustamın da ölmediği. Yaşlısının gencinin, 
kadınının erkeğinin bir olduğu, birlikte olduğu ve ebenin olmadığı bir yağ satarım bal satarım. 
Büyüklerin de oyun oynadığı ve çocukların oyun oynamak yerine “sağa sola” karışmadığı bir yağ 
satarım bal satarım. Yerlerimize geçip bir başımıza oturmak yerine el ele, omuz omuza olduğumuz bir 
yağ satarım bal satarım. . Birbirimizle savaşmak yerine birlikte olmanın gücünü keşfettiğimiz bir yağ 
satarım bal satarım. Okların tek kaldığında kırıldığını bildiğimiz, 10 oğul beraberken kırmaya kimsenin 
gücünün yetmediği bir yağ satarım bal satarım. Kimsenin ekmeğine, hele ki bizi birbirimize 
düşürenlerin ekmeğine yağ sürmediğimiz bir yağ satarım bal satarım. Çıkarlarının uyuştuğu günlerde 
yağlı ballı olurken onlar, bizim birbirimizin kuyusunu kazmadığımız bir...  
Ve sonra kavramlarımıza da aynı tanımları vereceğiz, belki farklı kelimelerle, farklı 
sıralamalarla. Ama asla edebiyatımız, sanatımız savaşla eşdeğer olmayacak. Farklı seslerle 
söyleyeceğiz belki, ama aynı şarkılar dilimize dolanacak. Ve o şarkılar hep güzel günleri anlatacak, 
güneşli günleri. Kaldırımlara da sevdalanacağız, Gülhane Parkı’nda bir ceviz ağacı da olacağız. Birlikte 
olacağız, hep birlikte! 
 
Resim; 
http://mebk12.meb.gov.tr/meb_iys_dosyalar/34/10/970255/resimler/2013_01/18105624_1
.jpg 
 
Saadet Selen Arıduru 
 
                                        
İNSAN OBJE VE KUTSALLIK 
                                                 
           İnsanoğlu  değiştirmeye  ve  dönüştürmeye  meraklıdır.  Düşünebilen  varlıklar  olarak, 
hayatta sürekli birtakım şeylere yeni anlamlar yüklemeye, onları farklılaştırmaya ve hatta 
yozlaştırmaya  meyilliyiz.  Elimizin  değdiği  yere  güzellik  götürebildiğimiz  gibi;  kötülüğe, 
acıya da boğabiliriz şu dünyayı. Kitap beni çok eski ve “kutsal” bir yolculuğa çıkardığında 
aklımdan  bu  düşünceler  geçiyordu.  Çok  büyük  anlamlar  ve  değerler  yüklenmiş  kutsal 
şamdanın peşinden yaşlı adam (acıyla sınanmış kişi) Benjamin ile birlikte ben de oradan 
oraya  sürüklendim.  Benjamin  şamdanı  kurtarmanın  derdine  düşmüşken,  ben  de  kutsallık 
olgusunu  sorguladım.  Kutsal  olan,  belki  de  sadece  insanlar  kutsallaştırdığı  için  kutsaldı. 
Şamdan gerçekten  Tanrısal  bir şeyle bezenmiş  miydi  bilmiyorum ama tarihsel ve dinsel 
açıdan bir toplumun kalbinde yer ettiği ve tüm haşmetiyle onları aydınlattığı belliydi. Ortak 
bir değer uğruna insanların dünyanın her neresinden olursa olsun, ister küs ister barışık, ister 
tanıdık ister yabancı, ne denli birleşebileceğine ve mükemmellikle organize olabileceğine 
şahit oldum.  
             Yolculuk boyunca yaşlı ve bitkin Benjamin ile şamdanın sonunu merak ederken, 
benim için değerli olan şeyleri düşünmeye başladım. Bir obje için değil belki ama bir insan 
için bir sürü sıkıntıya katlanabilir ve  şehirler, ülkeler arasında sürüklenmeye razı olabilirdim 
belki. Çünkü bazen bazı insanlar var olduğu için yaşadığımızı düşünürüz, onlarsız bir hayat 
düşünemeyiz ve yokluklarını hayal bile etmek istemeyiz. Gönülden, coşkunlukla bir sevgi 
besleriz ki sevgi dünyayı ayakta tutan elementlerden biridir. Sevgi tıpkı kutsallık gibi dünyevi 
olmanın ötesinde bir şeydir. Değerli olanı değerli yapan ona duyduğumuz sevgidir. Sevmek 
ve  sevilmek  uğruna  onca  sıkıntıya  katlanıyoruzdur  belki  de.  Aslında  her  zaman  hayat 
tarafından sevilmek ve hayatı sevmek için çabalıyoruz. Başımıza gelen tüm kötü şeylere isyan 
ederken  aslında  hayat  bizi  sevmiyor  diye  hayıflanırız.  Sevgi  arayışlarına  gireriz  ve  asla 
doymayız. Kim sevgiye doyabilir ki? 
             Birçok insan hayatta bir amacı olduğuna inanır. Sadece yaşamış olmak için yaşadığını 
düşünmez. Hayatı önemsemeyen biri bile kendine mutlaka küçük küçük hedefler belirler. 
Ama dünyevi ama ilahi herkes kendine edindiği işleri veya başkalarının (belki de Tanrı’nın) 
verdiği görevleri yerine getirmek için uğraşır. Ben bana verilen bir görev var mı, Tanrı beni 
niye yarattı bilmiyorum ama hayatı her daim sevgiyle kucaklamaya ve sıkıntılarla mücadele 
ederek  yaşamaya  gayret  ediyorum.  Benjamin’in  görevi  kutsal  olanla  sınanmak,  şamdana şahitlik etmekti. Ne kadar kutsal olursa olsun bir eşyaya bu kadar saplantılı kalmanın kötü bir 
şey olduğuna inansam da, Benjamin’in sabırla ve azimle görevini tamamlama istediğine, 
yaşlılığa ve yorgunluğuna aldırmadan tek başına bütün bir halkın sorumluluğunu, kaygısını 
üstlenmesini  saygıyla  ve  hayranlıkla  karşıladım.  Kutsal  olanı  koruma  amacı  ve  sevgisi, 
görevini  tamamlama  aşkı  Benjamin’e  dayanma  gücü  vermiş  ve  hatta  ömrünü  uzatmıştı. 
Şamdanın yolculuğunun başlangıcına da bitişine de şahit olan ilk ve son kişi oydu ve şamdanı 
huzura kavuşturunca kendi görevi de hayatı da son buldu. 
            Kutsal bir eşyaya adanan bir ömür aslında kulağa  o kadar ürkütücü  ve  anlamsız 
geliyor ki… “Kutsal”a değil de “eşya”ya çekilen dikkatim belki de bana anlamsız olduğunu 
söylüyor. Romanda şamdanın bir eşyadan çok daha fazlası olduğu aşikar. Şamdan sadece bir 
simge;  birliğin,  güzelliklerin,  huzurun  ve  acının  son  buluşunun  simgesi.  Şamdan  yaban 
ellerdeyken halk da darmadağın,düşman memleketlerde. Ne zaman ki şamdan güvende, o 
zaman insanlar da güvende. Ancak yine de sormadan edemiyorum, bir eşyaya yüklenen bu 
denli anlam ve değer, duygulara düşüncelere veya insana yüklenseydi daha doğru olmaz 
mıydı? 
Deniz Tufur  
Econ 16’  
 
Son Duruşma          
 
Sokrates’in dediği gibi belki duruşması Sparta’da görülüyor olsaydı karar tek celsede kaleminin 
kırılması olmazdı. Ama bu neyi değiştirirdi? İnandığı şey uğruna ölmek, bu bana göre kendini Tanrı’nın 
elçisi olarak gören ve halk arasında sadece sorduğu sorular ve aldığı cevaplarla Atina Halkına bile 
kendini sorgulatan- ve belki de nefret ettiren- bir peygamber, bir deli, bir dahi daha da önemlisi 
asırlarca  düşünceleri okunacak ve değer verilecek bir insan olarak gururunun okşanmasından başka 
ona ne kaybettirirdi ki?  
 
Gerçekten de Sokrates ölümden korkmuyordu.  Son anına kadar ölüm korkusunu saklayıp blöf yapan 
bilimum suçlu son anda pişmanlık içinde haykırmasa da o son ana kadar gizlemek için çırpındıkları 
hatta başarılı oldukları pişmanlık duygusu son anda gözlerinde beliriyordu. Ancak, Sokrates ya da 
Albert Camus’un Yabancısındaki Meursault gibi ölümü beklerken karmakarışık duygular içinde bile 
bulunsalar ve tamamen haksız ve saptırılmış –saptırılma kısmı Meursault için daha uygundur velhasıl 
Sokrates’i yargılarken böyle bir saptırmaya bile gerek duyulmamış suçlu olduğunu gösterecek 
herhangi bir kanıt sunulmamıştır- suçlamalarla karşı karşıya olduklarından, belki de kendilerinden  
emin olduklarından bu pişmanlık ifadesinin onlarda olmadığını düşünüyorum. Ne Sokrates büyük bir 
oy farkıyla kaybedeceğini düşündüğü davaya ailesini getirmiş ne Meursault ölmeden önceki o uzun 
akşam hücresine cezaevi papazını sokmuştu. Tanrı’dan merhamet dileyeceği bir şey olmadığı için mi 
yoksa safi Tanrı’ya inanmadığı için mi bilemem ne de olsa Sokrates gibi büyük bir düşünür değildi ve 
düşüncesi yüzünden yargılanmıyordu; sadece anlık bir dürtüyle suç işlemişti- kendi sözlerine kulak 
verirsek Güneş ona bunu yapmasını söylemişti- o kadar. 
 
 
Sokrates’e  geri dönecek olursak son anında bile geri adım atmayı düşünmemiş, daima haklı olan ve 
bilgeliğini dönemin diğer bilgelerine kanıtlamış hatta onların bilgeliğini eleştirileriyle yerle bir etmiş ve 
bunun karşılığında o bilgelerin öfkesini kazanmış yüce Sokrates! Nietzche’nin onu sahte bir bilge 
olarak ve aynı zamanda insanlara kendi gerçeğini kabul ettirme yolunda kullandığı soru-cevap 
yöntemini sert bir dille eleştirmesini daha iyi anlıyorum bu kitabı okuduktan sonra. Tanrıtanımazlıkla 
suçlanıp idam edilen bir mahkumun tanrının elçisi olduğunu söylemesi kadar saçma bence bilge bir 
insanın bilge olduğunu ilan etme çabası. Belki de, yıllarca hatta asırlarca okunulup üstüne tartışılan 
değerli bir düşünürü böyle sert eleştirme hakkını , daha henüz on sekizine basmış olan kendimde 
görmemeliyim. Ancak tam da şu an kurduğum süslü cümleler eşliğinde, hayatını insanların kafasını 
karıştırıp, onlara kendi gerçeğini empoze etmekle geçirmiş bir insan, hangi dönemde yaşamış olursa 
olsun ve ne kadar büyük ve ne kadar kabul gören bir düşünür olursa olsun biraz haksızdır zannımca.             
 
 
 Tabii idam edilecek kadar da değil… Platon’un aktardığı üzere Sokrates’in bu inatçılığını ve kendi 
doğrusuna bağlılığını sert bir şekilde eleştirmekten çekinmesem de bir taraftan değerli buluyorum. 
Çünkü, Platon’un da bahsettiği üzere, son anına kadar insanlara ne kadar haklı olduğunu 
kanıtlamaktan ziyade, gerçekleri duymaktan ne kadar kaçtıklarını ve dolayısıyla haksız olduklarını 
kanıtlamakla geçirmiş bir düşünür ne kadar egoist olursa olsun cesaretinin su götürmez bir gerçek 
olduğu gün gibi ortada. Argümanlarıyla, gerçekten de zamanında olaylar onun ağzından çıktığı gibi 
yaşanmış ise bu davada haklı olduğu gerçeği çok ortada.-Tanrıtanımazlığın bir suç olması, bu denli 
büyük bir düşünürün,diğerlerine benzeyerek karı gibi ağlamamı beklemeyin, sözlerini sarfetmesi 
bence dönemimizin değerleriyle eleştirilmeye müsait değil. Zamanına göre de olsa Sokrates’in 
davasında haklı olduğu gün gibi ortada.-  Son olarak cesaretine, zekasına, fikirlerine ve insanlara 
kendine ispat edişine, her ne kadar Nietzche’nin deyimiyle “hile yapsa” da-,hayran olduğumu 
saklamaya gerek duymuyorum. 
Güloğlu 1 
SONBAHARI KOVALAMAK 
Bu kez de ben mutsuzluktan, acıtanlardan söz etmek istiyorum üstat, hazır tam mevsimi 
gelmişken. Şehrimi aydınlatan güneş yok şu an üstümde. Ankara bu, şaşırtmıyor; yine kendine has o 
koyu griliği var sadece gökyüzünde. Sararmış birkaç da yaprak sokaklarda... Griden başka bir renk 
olduğuna sevinmeli mi yoksa bu yapraklara üzülmeli mi insan? Bir de durgunluk var havada, rengi yok 
bunun. Adım atsam üstüme yapışıyor, nefesimi verişimle ruhumu içine çekiyor. Bu mevsimin özelliği 
midir bu bezmişlik yoksa bizlerden çıkan bir uydurmaca mı, bilinmez. Ama biliyorum ki kimse yanıp 
tutuşmuyor mutsuz olmak için, acı çekmek için. Ne hikmetse elimizle koymuşuz gibi buluyoruz biz her 
koşulda. Öylesine benimsemişiz işte mutsuzluğu; acımızı, kederimizi dindiremiyor değiliz, 
dindirmiyoruz. Başı ağrırken bile en büyük acıyı çekiyor zannediyor bazılarımız. Kan verirken korkudan 
bayılıyor. Sigaranın son nefesi boğazımı acıtıyor diyor. Ne güzel acılarınız, mutsuzluklarınız var öyle 
diyesim geliyor. Hiç mi bitmeyecek içimizdeki bu sonbaharlar? “Mükemmel mutsuzluğundan 
insansoyunun…” diyor ise Uyar, “…sevgim acıyor”(86).  
 
Acıyor şiirinin her dizesi, hissettiklerimizi anlamama yetiyor. Görüyorum ki, tüm 
mutluluklarımızın üstünü örtmüşüz beyaz kefenle. Görüyorum ki, kendi gülüşlerimizi en çok biz 
öldürmüşüz. Sadece sevsek de olurdu bir şeyleri. Kendi küçük sevinçlerimiz için, karşılık 
beklemeksizin. Şiiri sevseydik ya da elmayı, o bile yeterdi, gülümsetirdi. “Yazık sevgime diyor birisi” 
diye anlatıyor yakarışı Turgut Uyar, sevmeyi becermiş bir avuç insanın birinden çıkan bir cümle 
tahminimce (86). O bile sonunda hüznü seçmiş, doğasına meydan okumadan. Oysa ne ışıklar yakardık 
gri gökyüzüne, sadece gülümseyerek. Bir küçük tebessüm bile dünyadan büyük gelirdi bize belki bir 
zaman. Mutsuzluklarımız devrik cümleler kurdurmazdı, gecenin en karanlık saatinde bizi uyanık 
tutmazdı, sevgimizi acıtmazdı. Bir pazar burukluğu gibi damağımızdaki, tadını sevmedim. Size bir 
gülümsemenin beni nasıl üzdüğünü bir anıyla anlatmak isterim. Bir gün metroda yanımdaki yaşlı 
amca lafa tuttu beni. Torunu varmış, o da sınava girecekmiş benim gibi, ama benimkinden farklı. 
Öğrenmiş yaşlı amca tüm sınavların adlarını, tek tek saydı, acaba benimki onlardan biri mi diye. 
“Hiçbiri değil amca” dedim, susup gülümsedi. Belki en son ne zaman böyle masum gülümsendiğini 
hatırlattı bana, belki güzel şeylerin kayboluşunu hatırlattı, bir şeyler, ne olduğunu şu an bilmediğim 
bir şeyler hatırlattı muhakkak. İçten gelen bir tebessüm böyle canımı acıttı. Alışmışım çünkü yolda 
yürürken solgun suratlar görmeye. Teşekkür beklememeye alışmışım. Hâlbuki sokakta tanımadığım 
bir insan hapşırsa, “Çok yaşa!”dememeyi hiç planlamazdım. 
 
Fark ediyorum ki; insanlığı içimize hapsetmişiz hepimiz. Küçük bedenlerimize tüm dünyayı 
sığdırmışız, üstüne bir de güzel perde çekip karartmışız. Biri görür diye ödümüz kopar olmuş. İçimize 
hapsettiğimiz dünyanınsa içini mutsuzlukla doldurup sevgiyi bile acı hale getirmişiz, geride güzel bir 
tat bırakmadan. Üzülmemek için mi üzmemek için mi tüm bu uğraş? Hangisi için olursa olsun 
başarısızız görünen o ki. Okyanuslar yarattık en baştan gözyaşlarımızla, çok yazık. Siyahtan daha 
karanlık bir renk bulduk kalplerimizde; adı mutsuzluk mu olsun acı mı? En kolay kaçışımızın bir 
şeylerle savaşmak değil, yenik düşmek olduğunu biliyorum. Hırs değil, üzülmek kolay geliyor. Hayatı  Güloğlu 2 
böyle baştan yarattık, yeni günün ilk ışıkları bile heyecanlandırmıyor. “Dağlar kararıp aydınlanacak ve 
o kadar” diye özetlenmiş Uyar tarafından, yirmi dört saatimiz ya da belki yıllarımız (86).  
Kocaman mutluluklar lazım şimdi bize. Şiirler yazdıracak kadar büyük ve içimize sığmayacak 
kadar fazla. İnsanlığın bir araya gelip üzerine tartışacağı derecede yoğun sevinçler ve en önemlisi ise 
hiçbir güzel duyguyu tüketmeyecek denli baskın. O zaman sonbahar sona erecek ve biz bir daha 
solmuş bir yaprak üzerine düşünmeyeceğiz. Bulutlar kararsa da içimizdeki gökyüzü hep aydınlık 
kalacak işte o vakit. Sonrasında biz, ne yatayda ne de dikeyde mutsuzluktan söz bile etmeyeceğiz. 
 
Kaynakça: Uyar, Turgut. “Acıyor.” Göğe Bakma Durağı. Yapı Kredi Yayınları. 2014. İstanbul. 
 
Ece Burcu Güloğlu 
          21502612    
 
   
VanGogh’unÖzgürTutsakları
GökhanEğri
“Ne farkımız var bizim bu tablodaki tutsaklardan?” Cevap oldukça basit: Özgürüz. Çemberler çizerek yürüyen,
kafaları önlerine eğik, kendilerine ait bir bilinçten sıyrılmış, insanlıkları ellerinden alınmış bu tutsaklardan farklıyız
kesinlikle. Sadece farklı değiliz hatta, üstünüz de aynı zamanda onlardan. Görüşlerimizle, kazançlarımızla,
yaptıklarımızla,sevdiklerimizleüstünüz;çünküözgürüzbiz,onlarınaslaolamayacaklarıkadar.
“Peki özgür müyüz gerçekten?” Cevaplanma amacını kaybetmiş bir soru bu günümüzde. Bu soruyu tartışmak bile;
bir rengin kokusu, bir şarkının tadı kadar anlaşılmaz ve uzak geliyor bize. Belirli bir düzene karşı çıkmak, karşı bir
düşüncenin karamsar etkilerini göz önüne sermek için kullanılan bir protesto kalıbı artık bu, gazetelerde okuyup
ikinci bir düşünceye değer görmeden üzerine sayfayı çevirdiğimiz bir yardım çağrısı. Çünkü her sorulduğunda,
cevabını da kendi içinde taşıyor: “Yeterince özgürüz.” Tüm dünyanın içtenlikle benimsediği bir zıtlık, barış adına
yapılan bir savaş kadar ironik. İnsanlığın en acı dramına işaret ediyor belki de, gerçek özgürlüğü düşleyecek kadar
özgürolmayışımıza.
Gerçekten de sandığımız kadar farklı mıyız tablodaki tutsaklardan? Onların taştan duvarlarını kendi ellerimizle inşa
etmiyor muyuz etrafımıza önyargılardan, bencilliklerden özenle yonttuğumuz tuğlalarımızla? Peki ya çemberler
çizerek dolaşmıyor muyuz kendimizi üstün olduğuna inandırdığımız düşüncelerimizin peşinden? Yoksa utanmamız
gereken yerde gururlanmıyor muyuz olmayan özgürlüğümüzle? En sonunda mutlu olmuyor muyuz duvarlarımızı
bulutlarakadaryükselttiğimizde?
Ancak bu tabloyla ilgili olarakşu ana kadar anlattıklarımdan başka bir şey daha var burada. Bahsettiğim her şeyden
daha önemli bir ayrıntı. Kale duvarları gibi tutsakların üzerine kapanan avludan, kafasını yere eğmiş tutsaklardan,
tutsakları gözeten gardiyanlardan, üzerinde yürünmekten parçalanmış yerden daha anlamlı. Anlamlandırılması en az
fark edilmesi kadar güç olan, karamsarlığın içindeki iki som beyaz kelebek; arka avlu duvarının üzerinde belirli
belirsizikibeyazleke.
Benim için tek bir anlamı var bu iki kelebeğin: Umut. Van Gogh’un som beyaz kelebekleri tipik bir karamsarlık
portresini;birumutışığına,dahaiyibirgeleceğeduyulanbirgüveninaktarımınadönüştürüyor.Pekibukadarönemli
birduygunedenumurasamazcasınatuğlalarınarasınabirsilüetolaraksaklanmış.BelkideVanGogh,umudunancak
aranarak, çaba gösterilerek bulunabileceğini anlatmak istiyordu bu kelebekleri saklayarak, belki de sadece küçük
etmenlerin bütüne ne kadar anlamlı bir etkide bulunabileceğini göstermek için sadece küçük bir ışık demeti olarak
göstermişti tablonun belki de en önemli parçasını. Belki de saklamıştı ki umuda sadece kafasını kaldırıp gökyüzüne
bakanlarınerişebileceğinianlayalım.
Peki ne oldu Van Gogh’un som beyaz kelebeklerine? İnşa ettiğimiz duvarların tozu altında kirlenip ışıltılarını mı
kaybettiler, yoksa koyduğumuz sayısız tuğlanın arasında ezdik mi onları fark etmeden? Kaç kelebek geçti avlu
duvarlarımızın içinden, kaç şansımız vardı umuda tutunmak için ve kaçını kaybettik önyargılarımız,
ayrımcılıklarımız uğruna? Daha ne kadar kelebek gelecek önümüze bilemiyorum, ancak şundan eminim ki
savaşlarımız, göçlerimiz, açlıklarımız devam ettikçe hızlanarak; duvarlarımızı göğe uzatacağız. Bir gün gelecek ki
devleştirdiğimiz duvarlarımız birleşerek kubbeleşecek. O zaman Van Gogh’un som beyaz kelebekleri değil, güneş
ısığı bile giremeyecek içeri. Duvarlarımızı da uzatamayacağız artık, ancak koyduğumuz tuğlaları parlatacağız,
herbirini özenle birer aynaya çevireceğiz ki bize kendimizi göstersin, göstersin ki varlığımızla gururlanalım. İşte o
zamanavlumuzunaynadanduvarlarındanyansıyıpgözümüzükamaştırankaranlığımızdakörolacağız.
Gogh,V.V.(1890).TutuklularÇemberi[Resim].PuşkinMüzesi,Moskova
Beliz Tabanlıoğlu 
 
GEÇMİŞE SIRT ÇEVİRME 
Bir yol düşünün, upuzun, sonu gözükmeyen. Kapkaranlık, belirsiz… Attığınız her 
adımda, yürüyerek arkanızda bıraktığınız mesafeyi aydınlatan bir ışık var. Önünüze, yolun geri 
kalan kısmına da kimi zaman o ışık yardım ediyor, kat ettiğiniz mesafenin yansımalarıyla. 
Hayat gibi, belirsiz bir geleceğe sahip olan, var olanın bir tek yaşanmışlıklar olduğu bir yol. 
  Geceleri yatmadan önce yaşadığım günün kritiğini yapmak, daha sonra bir sonraki günü 
düşünmek, planlamak ve bu şekilde uykuya dalmak, kişiliğimin en belirgin özelliklerinden biri 
olan plan ve geleceğimi garanti altına alma takıntımı en iyi yansıtan alışkanlıklarımdan birisidir. 
Yarın  yapacağım  toplantıda  bir  öncekinde  yaptığım  hataları  yapmamam  gerektiğine  dair 
kendimi uyarmak, sabahları sütlü mısır gevreği yediğimde midemin yandığını hatırlamak ve 
buna göre ne yiyeceğime karar vermek, yarın, bu sabahki gibi geç kalmamak için beş dakika 
daha erken kalkmam gerektiğini bilmek… Tüm bunlar ve daha birçoğu gece boyu hatta bazen 
gün içinde bile kafamın içinde dolanır durur. İşte bu noktada çevremdekileri hatta bazen içinde 
bulunduğum toplumu anlamakta güçlük çekiyorum. Ben gelecek için bu kadar plan ve program 
içerisindeyken,  hatalarımdan  ve  yaşanmışlıklardan  yola  çıkıyorken  çevremdeki  insanların 
geçmişlerine karşı olan bu umursamaz tavırlarını aklım almıyor.  
“Hayat bu, plansız yaşanır, tesadüfler belirler gidişatını.” Bu cümleyi kaç kez duydum 
saymadım, sayamadım. Evet tesadüfler belirler gidişatı, evet hayat bazen yaptığın tüm planları 
bir çırpıda bozar. Sürprizler her daim kötüdür, hiçbir zaman yaşanmamalıdır demiyorum ama 
en azından kötü olabilecek sürprizleri, bizi üzeceğini tahmin ettiğimiz olayları geçmişteki 
deneyimlerimizden,  üzüntülerimizden,  sevinçlerimizden  edindiğimiz  bilgilerle  önleyebilir, 
yaşayacaklarımızı  kontrol  altına  alıp,  geçmişin  geleceğimiz  üzerindeki  yansımalarıyla 
şekillendirebiliriz.  
Tarihin tekerrürden ibaret olduğu söylenir. Büyük bir heyecan ve umutla baktığımız, 
belirsizliklerle dolu geleceğimiz ya dedikleri gibi tamamen geçmişimizin tekrarından ibaretse? 
Ne kadar farklı olabilir ki, yaşanan her şeyin bir sebebi yok mu, geçmişe dayanan bir sebebi. 
Yaşanan her olay ileride yaşanacak olan bir başkasına gebe değil mi? Peki ya neden bu geçmişe 
sırt  çevirmiş  hallerimiz?  Hiç  yaşanmamışçasına  ya  da  yaşanıp  ardından  hemen 
unutulmuşçasına davranışlarımız neden? Geleceğe dair neyi biliyoruz o halde, neyi tahmin edebiliyoruz,  neyi  görebiliyoruz?  Geçmişimiz olmasa  yaşayacaklarımıza  dair  en  ufak  bir 
fikrimizin olamayacağını, deneyimlerimiz olmasa kontrolün bizim elimizde olamayacağını 
farkında mıyız emin değilim. “Ufka baktım oraya bakanlarla birlikte arkaya bakan kimse yoktu. 
Geçmişi olmayan kalabalığın gelecek için söyleyecek sözü olabilir mi?” (Tanyol, 2015, 42). Ne 
güzel ifade etmiş düşüncelerimi Tuğrul Tanyol. Seni üzene koşar mısın bir daha, canını yakan 
insanı sever misin tekrardan, başarısız olduğunu bildiğin bir işle uğraşır mısın, sonunu bildiğin 
yolu yürür müsün yine? Peki ya o çokça merak ettiğin geleceğe doğru ilerlerken niçin sırt 
çevirirsin geçmişine?  
Her insan hata yapar, her millet, her toplum. Doğrular yaşandıkça öğrenilir, hatalar 
yaparak, deneyimleyerek, bir kez yaptığın yanlışı ikinci sefer tekrarlamayarak elde edilir zafer. 
Temeli sağlam bir gelecek elde etmenin yegâne yollarından biridir geçmişten feyz almak. 
Baktığın  ufukta  hataların,  başarıların  yansımalarını  görmektir  geleceğe  emin  adımlarla 
ilerlemek. Bir millet düşünün ki büyüklerinin elde ettiği başarıları biliyor ve bunlarla motive 
oluyor, kendinde o gücü ve kudreti buluyor. Bir birey düşünün ki iki yıl önce yaptığı bir 
yanlıştan ders almış şimdi onu tekrarlamamak adına kendine öncekinden apayrı bir yol çiziyor. 
Her iki durumda da insanı veya toplumu zafere götüren tek yol, geçmişte kendimizin veya 
başkalarının edindiği tecrübeler ve doğurduğu sonuçların bilincinde olmak ve bu doğrultuda 
hareket etmek. Ufka baktığında söyleyecek bir söze, izleyecek bir yola sahip olmanın tek koşulu 
geçmişe sırt çevirmemek. İnsan hatalarından ders alınca, başarılarıyla motive olunca, geleceğe 
nasıl emin adımlarla ilerlediğini fark ediyor. Geçmişi, hayat boyunca en büyük yardımcısı 
oluyor. 
 
KAYNAKÇA 
Tanyol, Tuğrul. Gelecek Günlerin Şarabı. 1. Baskı. İstanbul: Yapı Kredi Yayınları, 2015. 
AYCAN ERGİN   
ALABİLDİĞİNE SORGULAMAK 
 
Gerçekliğin doğasını sorguladınız mı hiç şimdiye kadar? Gerçek nereye kadar gerçek? Sorguluyor 
musunuz hayatın gerçekliğini, varoluşu ve nedenlerini? Biliyorum ki, birçoğumuz amaçlar, düzenler ve 
istekler arasında sıkışıp kaldığımız ve kendi dünyamızdan başka kaçacak bir yer bulamadığımız 
zamanlarda bunları, özellikle de varlığımızı derinlemesine sorguluyoruz; amaç arıyoruz, neden arıyoruz; 
yaşamaya nedenler... Düşünsenize; her birimiz yaklaşık yedi yaşımızdan bu yana hayat telaşesi denen 
neden sonuç döngüsü içinde yürümeyi yeni öğrenmiş bebekler gibiyiz; yaşadığımız bütün olumsuzlukları 
unutup yavaşça ayağa kalkıyoruz, ayağa kalkmanın verdiği heyecanla hızlanıyoruz ve hayatında bizden 
yana olmasını bekliyoruz. Destek arıyoruz, hayata tutunacak en yakın destek; bir amaç, bir neden… 
Gözlerimiz o desteği ararken varlığımızın ağırlığı bizi yormaya başlıyor ve yeniden kalkmak üzere 
düşüyoruz, şanslı olanlarımız o desteği buluyor ve dinlenip denemeye devam ediyor ama şu bir gerçek ki;  
düşsek de devam etmeyi başarsakta daha düşecek çok yolumuz var. Şimdi sorgulayın; gerçekten böyle 
mi? Sorgulamak… Peki, sorgulamak, salt düşünme eylemini ve sonucunda kanıksamayı böylesine 
varsayımlaştırıyorsa eğer, gerçeklik nereye kadar var? Ya sizin kişisel gerçekliğiniz, iç dünyanızın 
perspektifinden görsel olarak algılanabilirliğe kavuşabilir mi desem. Bunu dışa vurmayı denediniz mi hiç? 
Vincent Van Gogh, ünlü izlenimsel ressam, bu algıyı “La Chambre à Arles”, “Slaapkamer te Arle”, “The 
Bedroom” ya da “Vincent’s Bedroom At Arles” adlarıyla anılan tablosunda bizim için; iç dünyasını yani 
huzurunu dış dünyası yani gerçekliğiyle harmanlayıp gözler önüne sermiş. 
 
 
 
(1)  Amsterdam’daki Van Gogh Müzesi’nde yer alan Van Gogh’un resmettiği yatak odasının kopyası 
(2)  Ekim 1888, Tuval Üzerine Yağlıboya, Van Gogh Müzesi, Amsterdam 
Gerçeklik, gerçekliğin doğası, varoluş ve nedenleri; tarihten günümüze birçok ünlü düşünür, ressam ve 
hatta en basit “ben” kişisi tarafından ele alınmış, üzerinde düşünülmüş muhteşem konular. Bu konulara 
neden mi değindim; çünkü sorgulamak bu mevcut konuların babasıdır diyebiliriz; onlara ekmek, su 
götürendir, yaşamın en güzelini sağlamaya çabalayandır, sarıldığımızda dünyayı unutturandır. 
Sorgulamak dünyadaki düşüncelere varoluş kazandırandır, tıpkı bir baba gibi. Düşünmek ise onların 
başındaki hükümet gibidir; görünüşte babadan büyük ancak baba olmazsa bir hiç. Babalara yol, kömür 
sağlayarak sadece bir araç olduğunu göz ardı edip her şeyi yaptığını sanandır düşünmek. Babasız bir 
hükümet düşünülebilir mi? Ya sorgulamak olmaksızın düşünme eylemi gerçekleştirebilinir mi? Bakın, 
bunları düşünürken bile salt düşünmüyor, sorguluyorsunuz. O zaman biz de hükümet ayağını alıp, babayla 
verilen yollara çıkalım; şimdi alabildiğine sorgulayacağız. Şimdi bana dünyanız hakkında ne 
düşündüğünüzü gösterin desem, evet gösterin! İçinde yaşamını sürdürdüğünüz, toprağına ayak 
basabildiğiniz, güneşini teninde hissedebildiğiniz, havasını içine çekebildiğiniz somut dünyanızdan 
bahsetmiyorum. Sizin dünyanız; sizi oluşturan, varlığınızla özdeşleşen ve herkesten, her şeyden uzaklaşıp 
oraya vardığınızda gerçek sizle karşılaştığınız soyut dünyanız… Kafanızın derinliklerinde sır gibi 
sakladığınız dünyanız… Ne güzeldir değil mi şimdi oralar? Yapabildiniz mi? Sizinkini bilemem elbette ama 
ben gösteremesem de bahsedeyim; benimkinde sevgi var, özlem var; bunların getirdiği huzur var. Ailemi, 
evimdeki odamı çok özledim, özlemek insana huzur verir mi? Veriyor işte, insanlar uzağında da olsa 
varlıklarını bilmek yetiyor insana, insanın huzuruna kimi zaman, yani benim huzurum Van Gogh’ un 
huzurunun tek başınalığı ve yalnızlığından uzak. Sevgi… Sevmek güzel şey vesselam değil mi? 
Gülümsetebildim mi sizi az da olsa böyle? Bakın güldünüz mutlusunuz iç dünyanız dışınızda somutlaştı, 
görselliğine kavuştu. Van Gogh da bizim için bunun bir örneğini somutlaştırmış. İçsel sükûnetini barındıran kendi soyut dünyası ile dış dünyasını, içinde yaşamını sürdürdüğü Arles’teki o meşhur sarı 
evinin yatak odasını, birleştirip iç dünyasının görsel bir algısını ortaya koymuş, tam olarak “onun dünyası” 
nı her yönüyle bize bahşetmiş. Çizilen yatak odası Van Gogh tarafından tam üç kez bazı olgular ve renkler 
değiştirilerek resmedilmiş ancak şunu açıkça fark ediyoruz ki, küçük değişikliklere rağmen mutlak sakinlik 
ve huzur duygusu iç dünyasının sorgulanamaz gerçekliği olarak varlığını sürdürmüş. Tam olarak 3 kez 
aynı tabloyu resmetmesi bize açıkça huzurunun kaynağını işaret ediyor, o yatak odası onun favorisiydi 
çıkarımını yaptırıyor. Her bir versiyonda odanın dışarıyı görmemizi engelleyen camlarının kapalı olduğunu 
gözlemleyebiliriz çünkü burası Van Gogh’un özeli, dış dünya yok. Neredeyse hayatının tümüne hâkim olan 
deliliklerden uzak, aradığı tek başınalık, sakinlik, dinlenme ve huzur var. Van Gogh’un bu eseri içsel 
isteğinin gerçeğe dönüşmüş dışavurumu. Yani düşüncenin görsellikle algılanabilirliğe kavuşmuş boyutu. 
Her şeyden uzaklaşmasına gerek kalmaksızın o meşhur odada ne kadar süre öz benliğiyle baş başa kalıp iç 
dünyasını ziyaret edebildi acaba? Varoluşunu sorguladı mı saatlerce? Kesin sorgulamıştır yoksa o kadar 
deli olmazdı değil mi? Ya gerçeklik bağlamı, benim kadar sorgulamış mıdır onu da? Merak ettiklerim bu 
kaçık ressamla birlikte birer muamma olarak kalacak sanırım. 
Şimdi size neden göze farklı hitap eden 2 resmi yan yana koyduğumu açıklamak istiyorum. Yukarıda 
bulunan soldaki resim bir tablo değil, şaşırabilirsiniz ancak o bir fotoğraf. Van Gogh’un dinginliğini 
sonsuzluğa döktüğü, onun dünyasına bir pencere açan o görsel şöleni bizim için basit bir oda olmaktan 
öteye götürmüşler ve hayat vermişler. Hangisi daha gerçek sizin için ya da hangisi gerçekliğin doğasını 
sorgulatıyor size? Gözünüzün, beyin sinyalleri sayesinde algılanabilirlik kazandırdığı, dış dünya 
gerçekliği olarak varsaydığımız gerçeklikle örtüşen ve buna uygun olan değil mi? Çok garip; gerçeklik 
bile algısalken neye güveneceğiz? Gerçekliği bu odanın varoluş nedenleri gibi kanıtlarla özgülleştirerek 
destekleyebilir miyiz? Sorgulamak… Alabildiğine sorgulayalım o zaman! 
 
 
 
 
(1)  Ekim 1888, Tuval Üzerine Yağlıboya, Van Gogh Müzesi, Amsterdam 
(2)  Eylül 1889, Tuval Üzerine Yağlıboya, Art of Institute, Chicago 
(3)  Eylül sonu 1889, Tuval Üzerine Yağlıboya, Musée d’Orsay, Paris, Fransa 
Yararlanılan Kaynaklar 
Wikipedia. https://en.wikipedia.org/wiki/Bedroom_in_Arles 
 
Ekshikaa. “You can now live like Van Gogh in ‘The Bedroom’.” 3 Ekim 2016 tarihinde erişildi. 
http://www.arch2o.com/can-now-live-like-van-gogh-bedroom/ 
Altas, Aysu. “Vincent Van Gogh’un ‘The Bedroom’ eseri.” Y.y. 28 Şubat 2014. Web. 3 Ekim 2016. 
https://resimbiterken.wordpress.com/2014/02/28/vincent-van-goghun-the-bedroom-eseri/ 
Fotograflar Riley, Chloe. “ ‘Van Gogh's Bedrooms’ Opens Valentine’s Day at the Art Institute.” Y.y. 10 Şubat 2016. 
http://chicagotonight.wttw.com/2016/02/10/van-goghs-bedrooms-opens-valentine-s-day-art-institute  
BİLLUR GÜVEN 
 
 
 
 
 
 
KİŞİSEL GEZİ REHBERİM: DÜNYANIN YEDİ HARİKASI 
 
 
 
Ben on dokuz yıldır Ankara’da yaşıyorum, burada doğdum ve sadece tatil zamanlarında 
gezdiğim farklı şehirler kadar gördüm Dünyanın zenginliklerini. Dünyamız, evrendeki en güzel 
gezegen ve insanoğlunun evi; binlerce doğa harikası ve güzellikle dolu, kültür zenginliğiyle 
insanı her dakika büyüleyen yuvamız. Böyle muhteşem bir gezegende yaşarken insan onu tüm 
güzellikleriyle tanımaya çalışmalı diye düşünüyorum. Kozmosun zaman diliminde bir göz 
kırpması kadar süren hayatlarımızda her yeri keşfetmek imkânsız belki de ama insan bu kısacık 
yaşamında öğrenebileceği kadar öğrenmeli ve gezebileceği kadar gezmeli. Umuyorum ki, ben 
de bu dünya kadar zenginlikten bir kısmını keşfedebilirim. 
 
Her yıl yaz tatiline kadar para biriktiriyorum ve son iki yıldır bu birikimimle yurtdışına kısa 
tatillere gidiyorum. Bundan sonraki rotalarım için ve bu dünya kadar zenginliği görebilmek adına 
kendime göre bir liste yaptım. Benim listem, Antik Dönemin Yedi Harikası olarak da bilinen ve 
M.Ö 2. yüzyılda son şeklini alan listeden farklı olarak doğal güzellikleri de kapsıyor. Antik 
Dönemin Yedi Harikası içerisinde yer alan yapılardan günümüzde sadece Keops Piramidi 
görülebilecek durumda. Ben ise listemi yaparken önümüzdeki on beş yıl içinde gidebileceğimi 
düşündüğüm yerleri seçtim. Listemin en başında Efes Celsus Kütüphanesi var. Roma 
döneminden kalan bu iki katlı kütüphane benim için bir medeniyetin sembolü. Ne zaman Antik 
Yunan Medeniyeti ile ilgili bir yazı görsem kafamdaki görsel internette fotoğrafını gördüğüm bu 
kütüphane. İkinci sırada ise Çin’deki Danxia adıyla da bilinen kırmızı kayalıklar var. Çin’in Kansu 
eyaletindeki bir jeolojik parkta yer alan bu kayalıkların fotoğrafını uzun zaman önce bir dergide 
görmüştüm. O günden beri bu doğa harikasını yakından görebilmek hayallerimden biri. 
Türkiye’de bulunan Ihlara Vadisi’nde oyulmuş kiliselere benzer bir yapı olan Hindistan’daki 
Ajanta Mağaraları ise gitmek istediğim bir diğer harika. Budistler için önemli olan buradaki 
tapınak ve manastırlar, efsaneleri ve ilginç mimari yapılarıyla listemdeki yerini aldı. Myanmar’da 
yer alan Bagan Antik Kenti ise masal kitaplarından fırlamış gibi. Fotoğraf makinem ile oraya gidip 
gün batımında anı ölümsüzleştirmek istiyorum. Listemin ikinci kısmında yer alan harikalara gitmek ise benim çocukluk hayalimdi. Yeni 
Zelanda’da 1999 yılında Yüzüklerin Efendisi (2001) film serisi için yapılan ve serinin sonraki 
filmlerinde de plato olarak kullanılan Hobbit Köyü yıllardır turistler tarafından ziyaret ediliyor. 
Yeşilin içinde yer alan bu minik evler, rengârenk yuvarlak kapıları ile çocukluğumda Hobbit 
olarak dünyaya gelmek istememe sebep olmuştu. Hobbitlerin gerçek olmadığını bilsem bile 
yıllarca resim ödevlerinde hayalimdeki ev olarak bu film platosunda yer alan evleri çizdim. 
Umuyorum ki bir gün burayı gezme şansım olur. Aurora Borealis olarak da bilinen kutup 
ışıklarını ilk kez Ayı Kardeş (2003) isimli animasyon filminde gördüm. Filmde doğaüstü güçleri 
temsil eden ışıklar, gerçekte büyüleyici bir görsel şölen sergiliyor. En yakın zamanda bir tur 
eşliğinde bu büyüye tanıklık etmek istiyorum. Listemde benim için en önemli yer ise And 
Dağları’nın zirvesindeki antik kent Machu Picchu. İnka Medeniyeti, Amerika kıtasında yaşamış 
diğer antik medeniyetler gibi sır dolu. Kültürleri, yaşam şekilleri ve ayinleri ile bu medeniyetler 
her zaman ilgimi çekmiştir. Machu Picchu ise bence bu medeniyetlerin sembolü olan bir antik 
şehir. Dağın zirvesindeki eşsiz manzarası ve bugüne göre ilkel kabul ettiğimiz bir medeniyetin 
mimarı bilgisi Machu Picchu’nun benim içi önemini daha da arttırıyor. 
 
 
Machu Picchu Antik Kenti – Jim Richardon Muhteşem güzelliklerle dolu, büyüleyici evimizde gezilecek ve öğrenecek sonuz yer var. 
Umuyorum ki hayallerimi gerçekleştiririm ve Dünyamın Yedi Harikasını gezebilirim. Bu liste 
zaman geçtikçe çoğalacak ve ben hayal kurabildiğim sürece yeni yerler eklemeye devam 
edeceğim. Evrende küçücük bir nokta gibi kalan ömründe, elimden geldiğince Dünyayı 
keşfetmeye çalışacağım. 
 
 
 
 
 
KAYNAK 
 
Richardson, Jim. Iconic Images With a Personal Touch. 
http://www.nationalgeographic.com/photography/photo-tips/original-iconic-images-richardson/ 
HAYATI GÜZELLEŞTİRMEK SİZİN ELİNİZDE 
Kimilerine göre hayat hep çok zordur kimilerine göreyse göründüğünden kolay. Yetişkinler 
zor olduğunu düşünen kesimken çocuklar tüm hayatı bir oyundan ibaret sanırlar. Roberto 
Benigni’nin 1997 yapımı La vita é bella (Hayat Güzeldir) filmi bahsettiğim durumu çok güzel 
anlatan izlerken insanı şaşkına düşüren aynı zamanda da gözyaşlarına boğan bir dram ve 
savaş filmi. Bu film alışılmışın çok dışında kan ve vahşet içermeyen aksine yer yer insanı 
güldürebilen ve içini umutla dolduran bir savaş filmi.  
İlk başta bahsettiğim gibi hayat çocuklar için bir oyundur aslında, öyle de olmalı, çünkü; 
dünya küçük temiz kalpli çocuklar için fazla kötü ve kirli bir yer. Filmde bir babanın çocuğunu 
2.Dünya Savaşı’nın umutsuz atmosferinden nasıl koruduğu anlatılıyor. Guido (baba) oğlu 
Joshua, karısı Dora ve diğer Yahudilerle birlikte toplama kampına gönderilir. Bu zalim ve vahşi 
kampta oğlunu Alman güçlerinden korumak isteyen Guido oğluna tüm bu olanların aslında 
kendisinin düzenlediği bir oyun olduğunu anlatır. Eğer bu oyunu kazanırlarsa da kocaman bir 
tank kazanacaklarını söyler ve bu sayede oğlunu orada güvende tutmayı başarır. Filmde beni 
en çok etkileyen sahnelerden biri Guido sırtında kendinden kilolarca fazla ağırlıkta olan 
yükleri taşırken oğlunun yanına gelip çok sıkıldığını söylemesi ve babasının onu korkutmamak 
için sırtındakinin ödül olan tank için gerekli malzemeler olduğunu söylediği sahneydi. Beni 
etkilemesinin sebebi; çok zor bir durumdayken bile bir babanın çocuğu için bulunduğu 
konumu gizlemesi ve onu korumaya çalışmasıydı. 
Ana karakter Guido hayatla hep dalga geçen asla umutsuzluğa kapılmayan insanın içini 
yaşama sevgisiyle dolduran bir tiptir ve belki de bu yüzdendir ki içinde bulunduğu kötü 
koşullara rağmen çok mutludur. O mutlu ve pozitif oldukça oğlu ve karısı da her türlü zorluğa 
rağmen mutludurlar. Olması gereken de bu bence, hayat eğer size zor geliyorsa onu 
kolaylaştırmak sizin elinizde. Bulunduğunuz durum veya konum ne kadar kötü olursa olsun 
olaylara pozitif yaklaşmak sizi bir nebze rahatlatacak hatta belki de her şeye rağmen 
yüzünüzün gülmesini sağlayacaktır.  Guido ölüme giderken bile mutluluk saçarak oğlunun 
içindeki umudun asla bitmemesini sağlıyor çünkü biliyor ki içinde bulunduğu çıkmaz durumu 
oğluna belli ederse oğlu üzülecek ve o küçük temiz kalbi kirlenecek. İşte bunun adı 
fedakarlıktır. Fedakarlık bana göre asla karşılık beklemeden yapılan iyiliklerdir. Kendi çıkarını 
gözetmeksizin karşısındaki sevdiği insanı mutlu etmek için kimi zaman canı pahasına yapılan 
güzelliklerdir. Peki fedakarlık yapmak sadece karşımızdakini mi mutlu eder? Hayır. Çünkü 
mutluluk bulaşıcıdır sevdiğiniz insanın mutluluğunu ve iyiliğini görmek sizi de mutlu 
edecektir. Tıpkı Guido’nun olduğu gibi. Onun umudunu asla yitirmemesini sağlayan etken 
oğluydu. 
Sadece pozitif olmak değil, biri için yapılan fedakarlıkar da insanın hayatını güzelleştirmeye 
yardımcı olur. Filmde bir babanın oğlu için yaptığı sayısız fedakarlıklar hem oğlunun hem de 
Guido’nun mutlu kalmasını ve asla umutlarını kaybetmemelerini sağlıyor. Her ne kadar fimin 
sonu iyi bitmese de en azından geride kalan küçük Joshua babasını her zaman fedakar ve 
pozitif bir insan olarak hatırlayacaktır ve bu tamamen Guido’nun başarısıdır.  Hayat belki de Guido için güzel değildi ama güzel olan onun içindeki şefkat, oğluna duyduğu 
koşulsuz sevgi, asla bitmeyen umudu ve yaptığı sayısız fedakarlıklardı. Hayatı güzelleştiren 
şeyler bunlardan ibarettir aslında. Dediğim gibi hayatınızı güzelleştirmek sizin elinizde. Ya 
Guido gibi kötü olan hayatı güzelleştirmek ya da öyleymiş gibi göstermek için çabalamayı 
seçersiniz ve onurlu huzurlu bir şekide ölmeyi tercih edersiniz ya da kabuğunuza çekilip hiç 
bir etki bırakmadan yalnız başınıza mutsuz ölmeyi. 
KAYNAKÇA: 
Hayat Güzeldir (La vita è bella) Yapım Yılı:1997 
Zeynep Kantav 
DENİZ DALLIÖZ 
21401839 
AHMET BARIŞ EKİZ 
TURK101-47 
EINSTEIN’IN KALBİ 
 
 
 
 
 
 
 
 
Zekasıyla dünyayı kendine hayran bırakan, fizik adına yaptığı çalışmaları günümüze ışık tutan Albert Einstein'i 
duymayanız yoktur. Dünyanın en önemli fizik kanunlarını geliştiren, yeni kuramlar ortaya atan dâhinin yaşamı 
kadar ölümü de merak uyandırmış. Hatta bedeni yakılması için hazırlanma sırasında beyni patolojisti tarafından 
çalınmış[1]. Araştırmalara göre beyninde büyüklük ya da ağırlık konusunda diğer rivayetlerin aksine bir farklılık 
yokmuş. Sadece normal bir insan ortalama beyni 1,4 kilogramken onunki 1,3 kilogrammış. Bizimkilerden farkı ise 
zekasının bir nedeni olan parietal lobunun normalden %15 fazla olmasıymış. Peki ya kalbi? Onun kalbi beyni gibi 
araştırılmamış. Ama yirmili yaşlarda daha sonra eşi olacak Mileva Maric'e yazdığı mektuplar gösteriyor ki kalbinin 
bizim kalbimizden bir farkı yokmuş. Meğer dahi Einstein'ın da kalbi zaman zaman aşk için ritmik atıyormuş! O da 
zamanında bizim gibi seviyor ve seviliyormuş... 
Belirli bir statüsü, görevi ya da başarısı olan kişilerin özel hayatlarının olmaması gerektiği kanısı maalesef ki 
toplumumuzda çok yaygın. Ama onlar da insan değil mi? Duygusal olarak başkasına yakınlık hissedemez mi? Aşık 
olamazlar mı? Olabilirler, olabilmeliler. Ve emin olun o değerli insanların aşk hayatları bizimkilerden farklı değil. 
İkisi de bilim insanı Albert Einstein ve Mileva Maric'in aşkları da aynı bizimkiler gibi. Aşklarının “siz”den 
“Dollie-Johnnie” lakaplarına ilerlemesine yayımlanan mektup derlemesinden şahit olmak bende bir tebessüm 
yarattı. Bu ilerlemeler tıpkı normal insanların aşklarında yaşadığı zorlukları da içeriyordu. Albert Einstein ve 
Mileva Maric gerek maddi gerek çevresel zorluklar çekmiş. Mileva Maric bu zorlu süreçlerde Einstein’ı daima 
desteklemiş. Hatta Einstein’in annesi, oğlunun çalışmalarına engel olmaması için Maric’i onaylamamış. En önemli 
bilim insanlarından birinin annesi de olsan, oğlunun sevdiği kadını gelinin olarak kabul etmeyebiliyorsun... Maric’i 
onaylamayan Einstein’ın annesi ne kadar da bize tanıdık geldi değil mi? Çevremizde de çok yaygın değil mi? 
Kariyere öncelik vermek... Peki Einstein’ın Mileva’ya olan aşkının bizim yaşadığımız aşklardan farkı ne ki biz bu aşka bu derleme 
kitaptan tanık olduk? Mektupların insanlardaki belirli bir statüsü, görevi ya da başarısı olan kişilerin duygusuz 
olduğu algısını kırmak ve Einstein’ın da hepimiz gibi bir insan olduğunu göstermek için yayımlandığı bir gerçek. Bu 
kitabı okuyana kadar Einstein’ı fizikle bağdaştırmaktan başka bir fikrimiz yoktu. Bilim dünyasına sayısız katkısı 
olan Einstein’ın insani yönünün çok azını bilmiştik, onu da zaman içinde unutmuştuk. Onun da her insan gibi 
yönleri olabileceğini düşünmemiştik. Ki, bilimle uğraşanlar duygusuz değilken, onlar da severken... Bizler gibi... 
Ne kadar kitabın yayımlanma amacı bizlerdeki bilim insanları ya da toplumdaki başarılı kişiler hakkındaki 
yanlış düşüncelerimizi kırmaya yönelik olsa da bu mektupların gün yüzüne çıkması, bizim bu mektupları 
okumamız sizce iyi oldu mu? İki kişi arasında olan mektuplaşmalar o iki insana özeldir, ve içinde aşk varsa daha da 
özel... Düşünsenize sizin de sevgilinize olan mektuplarınız, ya da SMS, Whatsapp yazışmalarınız derlenecek, 
yayımlanacak... Sizleri bilmem de ben ortalığı kaldırırdım açıkçası. Bana özel olanın bana özel kalması benim en 
doğal haklarımdan değil mi? Ki Einstein ve Maric yaşasaydı, mektuplarının derlenip yayımlanmasına pek kayıtsız 
kalabileceğini de sanmıyorum. Bence onlar da rahatsız olurlardı. Belki de şuan zaten mezarlarında rahat 
değillerdir... 
Ne kadar bilim insanı da olsalar ya da toplum içinde saygı duyulan başarılı kişiler, değerli insanların aşk 
hayatları bizimkilerden farklı değil. Onlar da bizim gibi sevebilir, sevilebilir. Beyinleri ne kadar farklı çalışırsa 
çalışsın insanların kalpleri aynı. Albert Einstein da kalbini bir kadına kaptırmıştı. Evet dünyaca ünlü fizikçi Albert 
Einstein da -bu artık kulağımıza tuhaf gelmesin- aşktan anlıyordu. Kalbini, duygularını kağıtlara dökmüştü. Bu 
kağıtlar mektup oldu, mektuplar birikti, derlendi ve yayımlandı. Ve biz bu mektupları okuduk, sadece yazan kişiye 
ve yazılan kişiye özel olmasına rağmen... Peki ya Albert Einstein dünya çapında ismini duyurmuş bir fizikçi 
olmasaydı? Ünü olmayan geçmişte yaşamış herhangi bir insan olsaydı. Bu mektupları biz okumuş olacak mıydık? 
Albert ve Mileva tıpkı normal insanlar gibi aşk yaşamışlardı. Onların bu özel aşkına biz buradan şahit olacak 
mıydık?   
 
KAYNAKÇA 
Einstein, Albert ve Maric, Mileva. Aşk Mektupları. Çev. Nursel Yıldız. Alfa Yayınları, 2014. Baskı. 
Resim: 
https://tr.wikipedia.org/wiki/Mileva_Mari%C4%87#/media/File:Albert_Einstein_and_his_wife_Mileva_Maric.jpg 
[1] https://tr.wikipedia.org/wiki/Albert_Einstein#.C3.96l.C3.BCm.C3.BC_ve_beyninin_.C3.A7al.C4.B1nmas.C4.B1 
[2] http://www.gazetevatan.com/einstein-izafiyet-teorisinde-karisindan-yardim-almis-51603-dunya/ 
 
 
 
 
Defne Ceren Ergen 1 
 
Ölümlü Nesneler 
   
 
Eminim siz de hayatınızın bir noktasında herhangi bir nesneyle konuşmuşsunuzdur. 
Hani, nesne, cansız olan bir şey yani... Aslına bakarsak çoğu zaman insanlık olarak, 
çocuklukta hayalgücümüzün inanılmaz genişliğiyle kesinkes nesnelerle konuşmuş, onlara 
canlıymış gibi davranmışızdır, ya da başka bir örnek verecek olursak, serçe ayak 
parmağımızı sehpaya çarptığımızda az mı küfretmişizdir sehpaya, sanki bir suçu 
varmışçasına... İşte bu kitapta da sevgili yazar değişik örnekleriyle birlikte öyküler anlatmış 
bize, çoğunda da nesnelere can vererek.  
 
Yolda otobüsle giderken hep düşünmüşümdür, bir taşa çarpsak ondan özür 
dilememiz gerekmez mi ya da bir lastik patladığında hemen ondan özür dileyip ebedî 
yolculuğuna uğurlamamız gerekmez mi diye. Kitabın ilk öyküsü olan “Sandalye”de de 
bunları hissettim. Eski bir maun ağacından yapıldığı belirtilen sandalyenin bacaklarının 
içinde o mükemmel Vahşi Doğulu tahtakurtları damarları çiğneye çiğneye yaşlı bir adamın 
düşmesine ve başını o hain ama orada olmaktan başka bir şey yapamayacak olan koltuğa 
çarpmasıyla beyin kanaması geçirmesini anlatıyor. Bence, insanlar işlerine geldiğinde bu 
cansız sadece bizim rahatlığımız için varolan nesnelere (cansız nesnelere) canlıymış ve 
onları duyabilirmiş gibi davranıyorlar, çoğu zaman onların orada aylarca belki de yıllarca 
temizlik ya da taşınma durumları dışında hiç kımıldatılmadan, görülmeden yaşadıklarını 
unutuyorlar.  
 
Ya gerçekten nesneler bize, ve devlete karşı isyan çıkarsalardı, ya da kendi kafalarına 
göre insanların kullanımı için olduklarını unutarak hareket etselerdi? Hayatımız onlarsız bir 
hiç olmaz mı? O zaman bence kesinlikle çatırdayıp çuturdayıp yok olup, çalıların içinde 
çırılçıplak insanlar olarak şehirleri ele geçirip, her şeyi yok etme hakkına sahipler! Belki de 
insanların günümüz kaosuna uyanıp, ya da uyanmışlarsa harekete geçmeleri için bir 
bardaklarını ya da ellerinin üstündeki bir deri parçasını kaybetmeliler. Her şeyin 
kontrolünün bizde olduğuna o kadar inanmışız ki, bence ürettiğimiz nesneler bize isyan 
etse, çok da haklılar!  
 
Arabanızın günümüzdeki tüketim çılgınlığına boyun eğdiğini, kendi başına hareket 
ettiğini ve sizi aşkla sarıp sarmaladığını ve gitmenize izin vermediğini düşünün bir de... 
Aslında bence burada anlatılmak istenen; eğer bir zorunlulukla, inceden inceden bize bir 
yaptırımda bulunduklarında ne kapitalizm ile ne de tüketim çılgınlığı ile hiçbir sorunumuz 
yok, ancak Alman yapımı, hoparlörleri aşırı ses veren ve “çok az benzin yakan” arabanız, o 
biricik belki senelerce çalışıp biriktirdiğiniz paranızla aldığınız o tanrısal arabanızda olmak 
ZORUNDASINIZ. İçinden ne çıkabilirsiniz ne de ne yapacağına her an siz karar veremezsiniz. 
Çünkü onun kendi düşünceleri var! İşte o anda, o araba, o mükemmel mavilikteki 
arabanızdan nefret etmeye, içinden çıkmazsanız yaşamayacağınıza inanmaya başlarsınız. 
Gözleriniz bir bakıma “açılır”. Elbette söylediğim sorunlarla ilgili bir şey yapmamaya devam 
edersiniz. Bir topluluğun bir mit olan sentoru kovaladığı gibi paranın ve tüketimin peşinden 
koşmaya ara vermezsiniz. Çünkü yakanıza yapışmıştır bir kere.  Defne Ceren Ergen 2 
 
Jose Saramago, öyle güzel kişileştirmelerde bulunmuş ki, buradan nerelere çıksak 
kârdır. Bende oluşturduğu belki de alevlendirdiği birkaç şeyi sizinle paylaşma gereği 
duydum. Elbette kitabı okuyup betimlemelerle başka şeyler yaşamak size kalmış. Ancak 
şunu da söylemeden geçmeyeyim, sahip olduğumuz her şeyin yok olmasını ve yeniden 
başlayıp, bir şeylere uyanmayı hak etmiyor muyuz?  
Sanırım Saramago da birazcık buna değinmeye çalışmış. Tabii edebiyat dediğimiz şey öznelliğin 
annesidir. O yüzden neyden ne çıkacağı hiç mi hiç belli olmaz. En iyisi mi, siz siz olun, sentorları 
korkutup kaçırmayın. Çünkü arabanız bir gün sizi de hapsedebilir! 
İnsan Gerçekten Ölür Mü İçeriden? 
 
   
    İçeriden Ölmek, Robert Silverberg'in kaleme aldığı bir fantastik roman. Aslında bu kitaba 
fantastik veya bilim kurgu etiketi yapıştırmak çok doğru olmaz diye düşünüyorum. Kitap genel 
olarak insanların düşüncelerini okuma gücüne sahip olan ana karakterimizin hayatını ve gücünü 
nasıl zamanla kaybettiğini konu alsa da, içerdiği çözümlemeler, psikolojik analizler ve hatta 
siyasal göndermeler ile aslında bambaşka bir tür oluşturuyor kendi klasmanında.   
    Kitabın tanıtım kısmını elimden geldiğince kısa tutmak istedim çünkü bu kitabın böyle 
sıkıcı "künye" bilgileriyle boğulmaması gereken bir eser olduğunu düşünüyorum. Kitabı geçen 
sene satın alıp okumuştum, sıklıkla takip ettiğim bir internet sitesinin inceleme yazıları arasında 
karşıma çıkmıştı ve zaten ben de fantastik edebiyat türüne karşı bir aşk duyduğum için inceleme 
yazısını okur okumaz ilk iş olarak sipariş etmiştim kitabı. Açık konuşmak gerekirse tahmin 
ettiğimden çok daha derin, çok daha etkileyici çıkmıştı bu kitap çünkü bu "süper güç" 
mevzusuna çok daha farklı ve çok daha objektif bir açıdan yaklaşıyordu. Ana karakterin yaşadığı 
tükenmişlik duygusunun çok daha hafifini o sıralar bizzat yaşadığım için karakterle empati 
kurmak çok zor olmadı. Okuduğum her bölümde, çevirdiğim her sayfada kendimden birkaç 
parça bulabildim ve bir yapboz gibi bu parçaları birleştirmeye çalışırken farkında olmadan kitabı 
bir solukta bitirdim. Bende bıraktığı etki o kadar büyük olacak ki normalde bir kitabı kolay kolay 
tekrar okumayan ben, bu kitabı en az üç sefer baştan sona okumuşumdur. Hala arada beni 
etkileyen bazı bölümleri boş zamanlarımda açar tekrar tekrar okurum. Yazımda daha önce de 
belirttiğim gibi karakterle kurduğum bu empati kaçınılmaz bir yakınlık bağına dönüştü ve 
kendimi onun yerine koyup onun yaşadıklarını kendi hayatıma monte edebildim; kalp 
kırıklıklarını, aşk acılarını ve günden güne kendinden soğumasını sağlayan o obsesyon 
duygusunu... Belki de hepimizin yaşadığı ve dışa vurmaktan çekindiği bu duyguların bir başkası 
tarafından hikayeleştirilerek bu denli sert ve etkili bir dille kaleme alınması olduk hoşuma 
gitmişti. Bir nevi kendimi yalnız hissettirmiyordu bu kitap, bu tarz problemlerin hemen hemen 
herkesin hayatında olduğunu, her ne kadar kitaptaki hikaye gerçek olmasa da ana 
karakterimizin hissettiği en küçük çaresizlik zerresinin bile hepimizin hayatlarında oldukça 
gerçek bir yer edindiğini anlatıyordu. Hatta bazı anlarda karakterin çaresizliğ benim 
çaresizliğime, öfkesi benim öfkeme dönüşüyordu. Kitabın sonlarına yaklaştıkça ilginç bir rahatlık 
hissi filizlenmeye başlamıştı bende. Sanki kitabın kapağını kapatıp kitaplıktaki yerine koyduktan 
sonra ben de ana karakterimiz de kaybedecek bir şeyimizin kalmamış olduğu gerçeğinin tatlı 
rahatlığına gömülecektik. Zira karakterimiz için bu dediğim oldu gerçekten de ancak benim için 
pek de söylenemez öyle olduğu. Kitabı bitirdikten sonra kendi gerçek dünyama dönüp seyrettim 
onu uzaktan uzaktan bir süre. Kitap karakterlerini hep imrenmişimdir bu yüzden, onlar kitapla 
beraber bitiyorlar bir yerde, siz ne kadar uzatırsan o kadar yaşıyorlar ama biz onlarsız yolumuza devam etmek zorunda kalıyoruz. Kırgınım bu yüzden aslında kitaba ve ana karakterimize çünkü 
aramızdaki o kadar yaşanmışlıktan sonra beni tekrar yalnız bıraktılar kendi dünyamda.   
    Evet, kitapla ilgili söyleceklerim hemen hemen bu kadar. Daha fazla konuşup, kitabı daha 
fazla anlatmak isterdim ancak bu siz okuyuculara haksızlık olur diye düşünüyorum. Olacakları 
bilmeden bir kez okuma şansınız var bu kitabı ve ben bu şansınızı elinizden almak istemem. Her 
ne kadar kendisine bana bunca farklı duyguyu yaşattıktan sonra aniden çekip gittiği için dargın 
olsam da, beni bu biraz karanlık, biraz çaresiz ama oldukça bizden ve oldukça gerçek dünyasına 
buyur ettiği ve yolculuğum boyunca beni kendisinden ayrı görmediği için oldukça da 
müteşekkirim bu kitaba. 
Ulaş Sel Şeyhoğlu 
 
Sayfa Sayısı: 248 
Baskı Yılı: 2011 
Dili: Türkçe 
Yayınevi: İthaki Yayınları 
Sayfa Sayısı : 248 
İlk Baskı Yılı : 2011 
Dil : Türkçe 
ISBN: 9786053751458 
Taner Baygün 
21300987 
Tur101-33 
    Aman Tanrım 
  Hayatının mükemmel olduğunu düşünen insan sayısı son derece azdır. Hepimiz bir 
diğerinin hayatının güzel yönlerini görür ve başkalarının hayatlarına imreniriz. Ve Tanrı'ya 
kendi isteklerimizi sıralamaktan geri kalmayız. Peki ya Tanrı biz olsaydık? Dünya'yı daha iyi, 
daha yaşanabilir bir yer hâline getirebilir miydik? Bruce Nolan alt seviye haberleri sunan bir 
nevi komedi spikerliği yapan sıradan bir kişidir. Hayatının en kötü günlerinden birini geçiren 
herkesin yapacağı gibi Tanrı'dan şikâyet etmektedir ve bir anda Tanrı, Bruce' u yanına 
çağırarak ona güçlerini verir ve iki kural koyar. Birincisi kimseye Tanrı olduğunuzu 
söyleyemezsiniz, ikincisi insanların özgür iradesine müdahale edilemez. Kuralların basit 
olmasının dışında verilen bu Tanrısal gücün kullanımını hangi ölümlü kişisel çıkarları için 
kullanmazdı ki. Bugün dileklerin milyonerlik, sevgili ve başarı üçgeninde döndüğünü 
düşündüğümüzde aslında cevap apaçık ortada duruyor. Asıl sorun ise bu kadar büyük bir güç 
bir insan tarafından kontrol edilebilir mi? Çernobil faciasında pek çok bilim adamının birkaç 
reaktörün ısısını kontrol altında tutamadığını göz önüne alacak olursak dünyayı yok etme 
gücü olan bir insanın Hollywood Bulvarı'nı yok etmesi en fazla bir hafta sürecektir. İstediği 
her şeyi alabilen, elde edebilen insanlar genellikle en mutlu olan insanlar değillerdir ve büyük 
güç büyük sorumluluk getirir. Tanrı'nın gücünü aldığınızda onun sorumluluğunu da 
alıyorsunuz yani duaları. Peki, dualara nasıl cevap verirsiniz ki. 6 milyardan fazla insan 
yaşamakta yeryüzünde. Tanrı duaları gözden geçirirken onların sonuçlarını da düşünmeli; 
fakir bir insana milyonlarca dolar vermek her zaman o kişinin iyiliğine sebep olmaz. Tanrı'nın 
ne kadar kudreti olduğu hakkında bir fikir elde etmek açısından çok basit bir yöntem 
izlenebilir. Tanrı’nın önünüzde bulunduğunu düşünün ve öyle bir dilek dileyin ki istediğiniz 
şey engellenemez olsun. Örnek verecek olursak milyonlarca dolar isteyin ve Tanrı size 
milyonlarca dolar versin sizi öldürmeden 10 dakika önce. Bu durumda dileğiniz yerine geldiği 
için mutlu mu olurdunuz yoksa dileğinizi kullanamadığınız için yakınır mıydınız? Herhangi 
bir insanın bugün var olan düzenden daha iyi bir düzen kuracağını düşünmüyorum. En çok 
yapacakları şey kendilerine birkaç villa fazla almak olurdu. Dünya'daki güzellikler tersleri ile 
kıymetli olur. Yani bir madde ne kadar nadirse o kadar kıymetli olur. Altın, zümrüt ve 
yakutun pahalı olmasının sebebi budur. Herkese 1 milyon TL verilse yine en fakir olan en 
fakir olarak kalır. Dünya'yı daha güzel bir yer yapmak için Tanrı olmak gerekmez. Ancak 
insanların doğru olanı yapması gerekir. Yani hak edene hakkını vermesi gerekir. Bu konuda 
vicdan hâlâ körelmemiş vücutlarda kılavuz olmalıdır, gerisine yapılacak bir şey yok. 
Hepimizin daha iyi koşullarda yaşaması için tek gereken, hep birlikte adım atmak ama en zor 
olan kısmı da bu gibi gözüküyor. Kutsal kitaplar bile insanları kendi arkalarından yürütme 
yeteneklerine sahipken pek çok sorunla karşılaşmış, tartışmalara hatta tarihin en kanlı 
savaşlarına sebep olmuşlardır. Kendi kendime düşündüğümde yaşayan insanların sayısını çok 
fazla bulurum hep. Küçük bir Dünya için çok fazla tüketiciyiz. Eğer yarısı ölseydi bugünkü 
standartlarda aç insan sayısı yok denecek kadar azalırdı. Ya da dünyayı yaşanabilir hale 
getirmemiz gerekir ki bu tarım alanı açmak toplu alanlarda yaşamak ve kaynakları düzgün 
kullanmaktan geçer. Sanırım üniversiteler bu amaçlarla kurulmuşlar; insanları bilinçlendirmek 
ve savaş çıkaran din kitapları yerine iyi ve faziletli bir insan yetiştirerek Dünya'yı daha 
yaşanabilir bir yer hâline getirmek için. Eğer ben Tanrı olsaydım Dünya daha iyi bir yer olurdu diyorsanız. Dünya'yı daha iyi bir yer haline getirmek için çalışmaya hemen başlayın 
kaybedeceğiniz bir şey olmaz. 
 
İrem Kaftan 
Kalbimizdeki İki Duygu: Aşk ve Özlem 
Kalbim  hayatımda  ilk  defa  dizgilerinden  kurtulmuş  bir  at  gibi  coşkulu  ve  hızlı  atarken 
bedenim de soğuktan dolayı ellerini kenetleyerek küçücük vücudunu ısıtmaya çalışan bir kız 
çocuğu  gibi  titriyordu.  Benliğimi  kontrol  altına  almaya  çok  yakın  olan  bu  büyülü  duygu 
karmaşası  beni  tutkulu  birlikteliklere  mi,  heyecanlı  maceraları  mı,  yoksa  ıstırap  verici 
yitirilişlere mi sürükleyecekti bilmiyordum ama halimden hiç olmadığım kadar memnundum. 
Sanki karşımdaki insanın ruhuna karışıp hayatın güzelliklerini keşfe çıkmış ve kalbimi o insana 
emanet  edip  geriye  bakmadan  aydınlık  günlere  ilerliyormuş  gibi  hissediyordum.  Kısacık 
yaşantımın bir taraftan bütün eksik yanlarımı tamamlayan diğer taraftan da kalbimin en 
derin noktalarını bile doldurmaya yeten ilk aşk hikâyesi de işte böyle başlamıştı.  
Geçen hafta en sevdiğim şiirlerden biri olan Ümit Yaşar Oğuzcan’ın “Bir Pınarsın”ını okurken 
mazide kaldığını düşündüğüm ilk sevgi yolculuğumun kırıntıları duygu ve düşüncelerimi ele 
geçirmeye başladığı için onlara kulak vermeden duramadım. Altı yıl öncesine dönüp ‘o’ kişiyi 
ilk kez gördüğüm zamanı hatırlıyorum da ne kadar da masum hayaller kurmuştum aklımda, 
bir annenin yeni doğmuş çocuğuna dokunmaya kıyamaması gibi ben de ona hemencecik 
yaklaşamamıştım,  beklemiştim.  Karşımda  tüm  çıplaklığıyla  duruyordu;  karakteri,  benliği, 
eksiklikleri, güçlü yanlarıyla ilgili hiçbir bilgim yoktu, sadece gözleri bana tüm ihtişamı ve 
güzelliğiyle parıldayan yıldızlarla dolu bir gökyüzünü çağrıştırıyordu. Kısa bir ‘merhaba’ ile o 
anın büyüsü bozulsa da hiç unutamayacağım üç yıla adım atmıştım, bir noktaya kadar hızla 
mükemmeliyete doğru ilerleyen sonra da yavaşça üzüntülerle şekillenen koskoca üç yıla. 
Birini kendi benliğinizden bile taviz verecek kadar çok sevdiğiniz ve onu kaybetmemek için 
elinizden geleni ardına koymadığınız zamanlar olmuştur, işte ben o haldeydim. Bu durum 
karşılıklı olduğu için beni acı dolu, geçmek bilmeyen günlere sürüklemek yerine ‘o’ kişiyle 
hayatımı  renklendirme şansını bana  sunmuştu.  Onun  kalbimdeki  yerini  en  doğru ortaya 
koyan ifade “varken doyulamayansın, yokken dayanılmayan” (Oğuzcan, Bir Pınarsın) cümlesi 
olmuştu. Sürekli yesem bile tadına doyamadığım bir tatlı gibi ne kadar onun yanında dursam 
da ellerimiz birbirinden ayrıldığı anda onu özlemeye başlıyor, sevgim şehvetli ama fazlası 
zararlı olabilecek bir bağımlılığa doğru yol alıyordu. Sanki onun gülümsemesinde bir bahar 
sabahı güneşin doğduğunu görüyor, hayallere dalıyor ve onunla olduğumda zamanın neden 
durmadığından yakınıyordum. 
Şiirin dizelerinde kendi benliğimden izler bulmaya çalışırken aynı zamanda aklımda beliren bu 
düşünceleri de hızlıca savuşturmaya çalışıyordum. Kısa bir dörtlükten oluşmasına rağmen 
kalbimin en derinlerine gömdüğümü düşündüğüm mutlulukları ve üzüntüleri gün yüzüne 
çıkarmama yardımcı olan bu etkileyici şiir bana sadece ilk aşkımı değil özlemek kavramını da 
hatırlatmayı başarmıştı. Özlem duygusunu aklımda hep insanlarla özdeşleştirmiştim çünkü 
bir olayı, bir vakti ya da hayatımızdaki küçük bir detayı bir daha aynısını yaşayamayacağımızı 
bilsek bile özlemek bana anlamsız gelmişti. Zamanda yolculuk etmek mümkün olmadığı için eskiye dönük anıları geri getirmemiz mümkün değildi ama bir insanı hala hayattayken tekrar 
bulup özlemimizi gidermek mümkündü. Aklımın sonsuzluğa uzanan yönlerini kullansam bile 
çoğu durumda duygularıma yenik düşerek hareket ettiğim için insanları özlemek konusunda 
hiç başarılı olamamıştım.  
Birini özlediğimde içimdeki duygular kopmasına çok az kalmış bir fırtına gibi yükselmeye 
başlar ve elime geçen ilk fırsatta o kişinin yanına gitmeme yol açardı. Kalbimi dağlayan gri sis 
bulutlarını dağıtmanın başka bir çaresi yoktu. Hayatın bir saniye sonra bizlere ne sunacağı 
büyülü  bir belirsizlik  olduğu  için  birini  özleyip  onu  görememe halinin  çaresizliğini hiçbir 
zaman hissetmek istemiyor, belki de böyle yaparak kolaya kaçıyordum. Hayatımdaki bazı 
kişiler “bir pınarsın sen içilen ama hiç kanılmayan” (Oğuzcan, Bir Pınarsın) dizelerinin vücut 
bulmuş haliydi. Onların yanında susuzluğumu gideriyor, kendime geliyor ama uzun süreli 
ayrılıklara dayanamıyor, yaşamayı sürdürmek için onların varlığına ihtiyaç duyuyordum. Gün 
boyunca dost dediğim insanlarla beraber olduktan sonra eve geldiğimde telefonumu elimden 
düşürmeden onlarla konuşuyor, sanki yıllardır haber alamadığım biriyle iletişim kuruyormuş 
gibi zevk alıyordum.  
Bu satırları yazdığım gün şiirin üstünden belki de onlarca kez geçtim. Her seferinde aklımda 
öncekilerle bağdaşmayan çağrışımlar beliriyor, farklı dünyaları keşfe çıkıyordum. Şiiri son 
okuyuşumda “seveni yanıltmayan, sevince yanılmayan” (Oğuzcan, Bir Pınarsın) dizelerinin 
sahibinin kim olduğunu merak etmeye başladım. Birine karşı kalbimizde küçücük bir şüphe 
bile olmadan saf sevgi beslemek hepimizin sahip olmak istediği bir değerdi ama kolay elde 
edilmiyordu. İlk aşkımın beni yanıltmayacağını düşünmüştüm ama böyle olmamıştı, hayat 
hayallerimdeki kadar tozpembe olmadığını bana birçok kez göstermişti. ‘İşte bu benim ruh 
eşim’ dediğim kişiyle beraber olduktan sonra bu şiiri tekrar okuduğumda dizelerin bana daha 
anlamlı geleceğinden emindim çünkü ancak doğru kişiye karşı aşkın o insanı deli edici tarafını 
hisseden bir kişi bu şiiri tamamen özümseyebilirdi. 
Kaynakça 
“Bir Pınarsın İçilen Ama Hiç Kanılmayan”. Kültür Sanat Edebiyat Şiir. y.y. 14 Haziran 2014. 
Web. 23 Eylül 2017. 
 
Eylül Hazal Taşkın  
Distopyada Yaşamak 
   Hayatın monotonlaşan akışında farklı bir birey olmak, kömür madeninden çıkarılan elmas gibi 
neredeyse imkânsız ve gerçekleşmesi güç bir olgu. Yıllardır yazarlar, siyasetçiler, felsefeciler ve bilim 
adamları ideal bir toplumun nasıl olması gerektiği hakkında fikir üretmişler, ancak belli bir toplum 
anlayışı  üzerinde  anlaşamamışlardır.  Bu  sıradanlaşan  ve  aynılaşan  hayatta  özgün  olmak,  kendi 
isteklerin doğrultusunda yaşamak toplum tarafından yargılanmaya, hatta dışlanmaya yol açabiliyor. 
Modernleşmeyle birlikte şekillenen hayatımız bir ütopyadan çok distopya bana kalırsa.  Veronica Roth 
da toplumun bu tek düzeliğine dikkat çekmek için bu distopyayı yaratmış olabilir. Yazarın vurguladığı, 
farklı olmanın, uyumsuz olmanın yok edilmesi gereken değil, takdir ve teşvik edilmesi gereken bir 
özellik olduğu fikrine katılmamak elimde değil. Kitaplarda geçen olayların aslında bir kurgu değil, 
gerçeğin  ta  kendisi  olduğunu  fark  ettiğimiz  zaman  anlıyoruz  zaten  kurtuluşumuzun  uyumsuzluk 
olduğunu. Uyumsuz olmak utanılacak değil, gurur duyulacak bir özellik; her insan ilk  olarak bu 
düşünceyi benimsemeli, savunmalı ve yaşatmalı.  
 Yaşadığımız  toplumun,  yıllardır  kitaplarda  bahsi  geçen  distopya  örneklerinin  bir  benzeri 
olduğu yüzümüze tokat gibi çarptığında görmeye başlıyoruz gerçekleri, toplumun bizden koparıp 
aldıklarını.  Uyum  sağlamak  için  yaptığımız  fedakârlıklar  ağır  gelmeye  başlıyor  yaşadığımız 
aydınlanmadan sonra, omuzlarımızdaki bu ağırlığı kaldırmak her geçen gün daha da zorlaşıyor. Farklı 
olanın yok edilmesi, dışlanması ve uyumsuz bir birey olmanın suç sayılması, içinde bulunduğumuz 
distopyanın çirkin ve acı yüzü. İnsan ırkının ten renkleri bile farklıyken, herkesin siyah ya da beyaz 
olması baskılanıyor toplum tarafından. Oysa ben, siyahın içindeki gökkuşağı olmanın, o tek renklilik 
arasında kaşıkçı elması gibi parlamanı sağladığını düşünüyorum. Değişik fikirler toplumun ilerlemesini 
sağlamıyor mu zaten? Farklı renkler, farklı dokular nasıl bir araya gelip bir kilim ortaya çıkarıyorsa; 
farklı kişilikteki insanlar da uyum içinde yaşayıp ideal toplumu oluşturabilir fikrimce. Herkesin kabul 
ettiği fikirleri benimsemek zorunda değiliz; başkalarının bizim için belirlediği kadere boyun eğmek, 
herkes ile aynı hayatı yaşamak zorunda hiç değiliz. Hepimiz bir bireyiz, bu toplumun bir parçasıyız ve 
hepimiz birbirimizden farklıyız. Bizi biz yapan da bu farklılıklarımız. Hayata gerçek anlamıyla tutunmak 
istiyorsak, kendimizden bir iz bırakabilmek istiyorsak kimseye boyun eğmemeli, bizi değiştirmelerine 
izin vermemeliyiz. Yaşadığımız bu distopyada, ancak mücadele ile hayatta kalabiliriz. Sen Ayşe’sin, 
ben Eylül. Adlarımız, görünüşlerimiz gibi kişiliklerimiz de farklı. Kendimize özgün özelliklerimiz var belli 
kalıplara sığdırılamayacak, etiketlenip gruplandırılamayacak. Biz, uyumsuzuz ve bununla da gurur 
duymalıyız. Olması gereken kalıplar değil, yaşatılması gereken özgünlükler bu hayatta.  
   Gerçek hayatta karşımıza çıkmaz dediğimiz ve bizi hayrete düşüren birçok olay ve olgu, 
aslında  tam  olarak  burnumuzun  dibinde.  Hatta  içinde  yaşıyoruz  o  hayal  sandığımız  gerçek  dışı 
hayatın. Yaratılmaya çalışılan bir ütopya ama tam tersi bir şekilde bir distopyada yaşıyoruz bana göre. 
Kendine  has  olan  tüm  özelliklerinin  yok  edilmeye  çalışılan,  belli  bir  kalıba  ve  gruba  girmeye 
zorlandığın, seni sen yapan her şeyini kaybettiğin bir dünya. Distopyada yaşamak bu denli zor ve acı 
tam olarak. Farklı olmak bir suç değil ki farklılığını bastırasın ya da saklayasın. Sen değişmek zorunda 
değilsin, uyumsuz olduğun için suçlanamaz ve cezalandırılamazsın. Hayatta birçok kez karşıma çıktı 
toplumun silikleştirdiği, kendisinden farklı ve kendi rengini kaybetmemiş herkese öfke kusan, kin 
güden insanlar. Distopyamızın yarattığı tek tip, kalıplaşmış toplumumuz. Böyle bir dünyada uyumsuz 
olmayıp da nasıl hayattan zevk alıp, gerçek anlamda nefes alabiliriz ki zaten.  
USULLER VE BİZDEN GÖTÜRDÜKLERİ 
Biçimler, kurallar her zaman vardır. Bunlar herkesin aynı 
derecede yeteneksiz olduğu varsayılarak oluşturulmuş yol 
haritalarıdır. Hemen hemen her alanda karşımıza çıkar bunlar. 
Henüz ilkokulda tahtaya yazılanları tekrar etmekteki başarımız 
başımızın okşanmasıyla ödüllendirilir. Belki birkaç ay sonra 
aldığımız karne daha tatmin edicidir. Ya da sonraları girdiğimiz 5 
seçenekli sınavı becerebilip girdiğimiz üniversiteler daha ikna 
edicidir bizim, ailemiz ve yakınlarımız için. Ancak ikinci on 
yılımızı tamamladığımızda bilmiyorum kaçımız farkederiz ki 
hayatlarımızdaki başlıca tatmin kaynağı sadece boşlukları 
doldurmak, kurallara uymak ve başka birinin takdirini kazanmak 
olmuş? Başardığımızı hissetmek için onaylanmaya muhtacızdır. 
Ömrümüz boyunca bir şey üretmekle, yaratıcı olmakla değil; var 
olan yöntemlere, kurallara bağlılığımızla sınanmışızdır. Usüllerle 
çeperlenmiş zihnimiz bu koşullar altında yetenekli olduğu 
alanlarda bile kayda değer bir eser üretemeyecektir. 
Türk şiirinde nice şair vardır ki bir tarz için ustalaşmıştır, ama 
pek de nadir üstad vardır ki kalıplardan sıyrılmış ve kalemini 
geçmişteki şairler değil, sadece kendisi kontrol etmiştir. Nazım 
Hikmet’in anlattıkları çığır açan ﬁkirler miydi, o yeni şeyler mi 
söylüyordu? Bu belki de tartışılabilir. Toplumsalcılık ülkemizde 
Osmanlı’dan bu yana etkisini gösteren, partiler kurduran, 
dergiler çıkaran bir akımdı. Sadece komünizm düşünceleriyle 
bir şair böylesine bir etki yaratamaz. Hayır, aslında Nazım 
Hikmet’i böylesine sarsıcı yapan şey söylediklerinden çok onu 
söylerkenki ses tonuydu. Eskilerden miras kalan ölçü kurallarını, 
nazım biçimlerini elinin tersiyle bir kenara itmişti. Onu 
sınırlayacak gereksiz kuralları boşverdi. Bunu yapması ona öyle 
bir geniş alan tanıdı ki onun şiirleri kimi zaman kavrayış 
sınırlarımızı zorlar. Eserleri çağının o kadar önündedir ki onlar 
kimi zaman kendilerinden 20 yıl sonra doğacak “rock n roll” 
yıldızlarının bir başka 20 yıl sonra ortaya koyacağı çığır açan 
şarkıları andırır. “Makinalaşmak istiyorum” şiiriyle adeta 40 yıl 
sonra ortaya çıkacak “Pink Floyd”a gönderme yapmıştır. Doğunun dirilişini arzuladığı, batıya isyan ettiği “Piyer Loti” 
şiirinde öfkesini hissedersiniz. Hiç alışılmadık bir biçimde 
karşımıza çıkan eserler öyle kurulmuştur ki, onlarda içeriğin şiiri 
ortaya çıkar. İçerikler biçimden biçime girmek için debelenmez, 
biçimler içeriğe itaat eder onun şiirlerinde. Kimi zaman 
anlaşılması zordur. Orada göründüğünden çok daha fazlası 
yazıyordur. Evet, kapalılık Nazım Hikmet’e özgü bir şey değildi 
belki ama onu özel kılan bazen karşınıza çıkacak olan bu 
kapalılık içerisinde şiirinde öyle bir anlatım sunar ki her 
okuyuşunuzda sanki karşınızda şiiri kendisi seslendiriyormuş 
gibi hissedersiniz. Gözünüzün içine bakar. Öyle güçlüdür ki bu 
his, her dizeye, her kelimeye hatta harﬂere özenle yaklaşmanız 
gerektiğini asla aklınızdan çıkaramazsınız. Belki başkalarının 
kapalı şiirlerini anlamadım diyerek kenara atabilirsiniz ama eğer 
bir Nazım Hikmet şiiri okuyorsanız onu anlamak bir seçenek 
değil, bir sorumluluktur. Size şiirini okuduktan sonra cevap 
bekler. Anladığınız şeyi duymayı bekler sizden. Öylece çekip 
gidemezsiniz. Her yönüyle farklı biriyle karşı karşıyasınızdır. 
Fakirliği, açlığı anlatışını öylece kayıtsız kalarak geçemezsiniz. 
Emperyalizmin doğuyu sömürüşünü anlattığında başınızı 
sallamakla yetinemezsiniz. Onun şiirleri duyarlılık yaratır. Derin 
bir tepkiye neden olur insanda. Kitleleri uyandıracak cinsten 
özel bir kişilik... 
“Ey 
Beni ağzı açık 
dinleyen adam! 
Belki arkamdan bana 
bu kalbini 
haykırana 
“kaçık” 
diyen, adam! 
Sen de eğer ötekiler 
gibi kazsan, 
bir mânâ 
koyamazsan 
sözlerime 
bak bari gözlerime; 
bunlar : 
Deli gözbebekleri 
gözbebekleri!” (Nazım Hikmet, Açların 
Gözbebekleri)Nazım Hikmet emperyalizmden bahsetmiştir, toplumlardan, 
fakirlikten, hatta sanayi devriminden, belki nadir de olsa aşktan. 
Ancak bu konuları ele alış asla sıradanlaşmamıştır. Onu Nazım 
Hikmet yapan şey bağlı olduğu akım değildir. Onu bu kadar özel 
yapan ele aldığı konular da değildi. Nazım’ı Nazım yapan onu 
hapse attıran şeyle aynıdır. O, eserleriyle insanlara uykudan 
uyandıran tokadı atar. İlham saçar şiirleriyle. Yeni bir şey 
yaratma arzusu kıvılcımlanır onu okuduğunuzda. Ve Nazım 
hapse düşmeyi haketmişti. Çünkü Nazım Hikmet gerçekten iyi 
şairdi. Evet, yalnızca yazdıklarıyla sınırdışı edilecek kadar iyi bir 
şairdi. Öyle büyük bir üstatdı ki, öyle özgün ve tutkuluydu ki 
vatan sevgisi üzerine yazdıkları onu vatan haini ilan etmişti. 
Kitleleri etkileme, iyiye götürme gücüne sahipti o. Evet, siz siz 
olun ve asla kuralların dışına çıkmayın. Hayatı daima kullanma 
kılavuzuna göre yaşayın. Aksi taktirde bakarsınız unutulmaz bir 
şair olmuşsunuz. Dünya çapında saygı duyulan, imrenilen bir 
sanatçı olmuşsunuz. Böyle bir tehlikeyi kim göze alabilir ki? 
GENÇLİK 
 
Gençlik,  gelecek  günahlarımızın  bedeli  gibi  gelir  bana  çünkü  neredeyse  tüm 
hatalarımızı gençlik zamanlarımızda yapıyoruz. Aslında bir anlamda geleceğimizin kefaretini 
ödüyoruz. Hiç olgun bir insanın yaptığı hatalardan dolayı acı çektiğini görmedim çünkü onlar 
hatalarını toparlamaya ve her şeyi yoluna koymaya çalışırken hatalarını unuturlar. Oysa en 
çok gençken hatalar yakıyor canımızı, büyüdükçe olgunlaştıkça o kadar da acımıyor kalbimiz. 
Günlerce kıvranıp duruyoruz karın ağrısıyla, ağlamaktan canımız çıkıyor ve kendimizi dış 
dünyadan soyutluyoruz. Yaşça çok büyük biri olduğumu söyleyemem ama hatalarım çok 
yakıyor canımı. Bir hata yapıyorum ve sonucunu bir ömür çekecekmişim gibi hissediyorum. 
İşte bu yüzden özgür de olamıyorum, içimden geldiğince de yaşayamıyorum ve korkusuzca 
önüme,  geleceğime  bakamıyorum.  Bu  yüzden  çok  etkiledi  beni  Deniz  Benim  Kardeşim, 
okurken bende olmak istedim o kırık dökük masaları olan barda ve bilinmeyene doğru giden 
gemide. Özgürlüğü ciğerlerine çeken o gençlerden biri de ben olmayı çok istedim.  
Genç olmak ne demek bilemiyorum, yaşım daha varmadı yirmiye ama hatalarımdan 
ders alacağım yaşta hata yapmaktan korkuyorum. Hep özenmişimdir istediği gibi, arkasına 
bakmadan, yolun sonunu bilmeden koşan yaşıtlarıma çünkü sonunu göremediğim işlere daha 
hiç kalkışmadım, kalkışamadım. Korktum… Bu yüzden özgür yaşamayı hep korkusuz yaşamak 
olarak anarım ama özgürlüğün tanımı bu kitabı okumamla beraber biraz daha genişledi ve 
ucu  bucağı  görünmeyen  masmavi  denizin  üstünde  bir  yolculuğa  çıkmak,  denizin  tuzlu 
tanelerinin yanaklarıma değmesine izin vermek oldu. 
 Bolca  ağlamak,  bolca  gülmek,  bolca  tartışmak,  ama  kimseyi  incitmeden,  ve  tüm 
bunları yanımda olmasını istediğim insanlarla yapmak istiyorum. Bir yandan da, kapkaranlık 
bir sokakta tüm kinimi haykırmak  istiyorum, bana tüm o aşk acılarını yaşatan kalbimin 
katilini yumruklamak istiyorum ve sonra ağlayarak denize inmek istiyorum. İçimdeki kederi, 
yaptığım  hataları  dalgalar  alıp  götürsün  istiyorum.  Küçük  bir  bankta,  cüzdanımın  içinde 
kıvrılan  sigarayı  bulup  yakmak  istiyorum.  Bütün  bunları  yapmak  bana  genç  olduğumu 
hissettirecekse ben de bunları yapmak istiyorum. Çok mu şey istiyorum? 
Hayallerim var, saçma sapan ya da anlamsız çoğu ama benim de hayallerim var. İşimi 
gücümü, ailemi arkada bırakıp tanımadığım bir adamla denize açılacak kadar çılgın olmasam 
da içimde bir yerlerde benimde doğduğum yeri bırakıp deniz kenarında  küçük bir evde 
yaşamak gibi hayallerim var. Hiçbir şeyim olmasa da sabah uyandığımda kalbimi yerinden 
çıkartmaya yetecek mavi bir denizim olur. Her baktığımda özgürlüğü ciğerlerime çekerim. 
Öğle  saatlerinde  kahvemin  o  acı  tadını  tadar  sonra  da  denizin  serin  sularına  bırakırım 
kendimi, dalgalar görürür beni gittiği yere. Belki de o zaman iliklerime kadar özgürlüğü 
tadabilirim. Hayattan tüm beklentim bu aslında ve istediğim bu hayata ulaşana kadar da hata 
yapmamam imkânsız. Zaten hepimiz hatalarımızın bir ürünü değil miyiz? Düşüp kalkmadan nasıl yürüyebilirim ki, hiç tökezlemeden, bir yerlerim kanamadan 
nasıl  büyüyebilirim  ki?  Bir  yandan  hiç  hata  yapmamak,  bir  yandan  da  hatalarımın  beni 
götüreceği yere hemen varmak istiyorum. Gençken büyümek, şimdiden kanatlarımı çırpıp  
süzülmek  istiyorum  hayallerimin  arasında.  Bunları  düşünürken,  bir  an  önce  ulaşmak 
istiyorum başkaları için küçük ama benim için kocaman olan hayallerime, denizime, kahveme 
ve daha da büyümeden, yaşlanmadan hayatı yaşamaya başlamak, nefes almak, her günün 
tadına bakmak, korkmamak istiyorum. Korkudan titreyen ben, özgürlükten kaçan gençliğim, 
Kerouac’ın kitabını okuduktan sonra başka bir hale geldi. İçimde gizliden gizliye beslediğim 
tüm hayallerim, hedeflerim ortaya çıktı ve hayallerime sarılıp, onlara ulaşmak için hiçbir yola 
sapmayıp ilerlemeye itti.  
 
 
 
 
 
 KAYNAKÇA: 
Kerouac, Jack. Deniz Benim Kardeşim. Çev. Garo Kargıcı. İstanbul: Siren Yayınları. 
2015. Baskı 
 
 
 
 
 
 
 
 
Selin Güngör 
RUHA DOKUNAN KİTABIN MÜZESİ 
Bazı  anlar vardır hiç bitmesin istersiniz  ya da  o anı  ölümsüzleştirebilmek. En güzel 
ölümsüzleştirme  şekli  bence  fotoğraf  çekmektir.  Belki  de  bu  nedenle  evlerimizde  rafları, 
duvarları, ofisimizde masalarımızı pek çok fotoğrafla süsleriz. Belki de koca günün stresinden bir 
fotoğraf karesiyle uzaklaşıyoruzdur kim bilir… Fakat eski zamanlarda yaşıyor olsam sanırım ben 
de Orhan Pamuk’un Masumiyet Müzesi adlı eserindeki gibi o kişiye ait eşyaları ya da o güne ait, 
o günü daha sonra bana hatırlatabilecek eşyaları alır saklardım. İşte bu kitaptaki eşyalar da 
İstanbul’daki Masumiyet Müzesi’nde sergilenmektedir. 
Bundan altı ay önce sevgilim Deniz, bana Orhan Pamuk’un Masumiyet Müzesi isimli 
kitabını önermişti ve bir gün denk gelirsek belki de beraber aynı isimli müzeyi gezebileceğimizi 
söylemişti. O zaman bu fikir imkansız gelmişti fakat yine de kitabın siparişini vermiştim. Kitap 
geldiğinde ise kalınlığından dolayı sadece kütüphanemde yerini alan bir kitap oldu. Peki altı ay 
sonra ne değişti de bu kitap beni böylesine etkiledi? Aniden gelişen bir İstanbul tatili planıyla 
belki bu müzeyi gezme şansım da olur diye kitabı okumaya başladım ve konuştuğumuz bu 
hayalimiz gerçek oldu. Minik İstanbul turumuzda bu müzeye de yer verdik. 
Gidiş yolu kesinlikle bana göre değildi çünkü ara sokaklardan geçtik ve nedense böyle 
sokaklar bana korku veriyor ve anında çıkmak istiyorum. Bir de bu sefer hiç bilmediğim bir 
şehrin sokağında yürüyordum. Sanırım yanımda Deniz olmasa, o an vazgeçerdim. Daha sonra 
telefondaki haritanın yardımıyla müzeyi bulduk. Daha müzeye girmeden kitabın içine girmiştik 
çünkü müzenin karşısındaki duvarda “Hayatımın en mutlu anıymış bilmiyordum” yazıyordu. Bu 
sözü  kitabın  ana  kahramanı  daha  aşk  hikayesini  anlatmadan  söylüyor  ve  aslında  okur,  bu 
hikayenin iyi bitmeyeceğini bir şekilde hissediyor. Bu söz ayrıca beni korkutuyor da çünkü bir 
gün bu sözü söylüyorsam o zaman mutlu değilimdir ya da o günlere çok özlem besliyorum 
demektir diye düşünüyorum. Hayat elbettte iniş çıkışlarla dolu fakat yine de bu sözü söylemek 
zorunda kalmam umarım.  
 
Fotoğraflar bize aittir. Daha sonra üç katlı müzenin gişesinden biletimizi aldık. Deniz’in bileti normal ziyaretçi 
biletiydi  fakat  benimki  özeldi.  Kitabın son bölümünün  içinde bir bilet kısmı  var ve kitapla 
gidenlere özel kitap bileti veriyorlar. Bence bu bilet, yolumuz düşerse müzeye gidip her şeyi 
yerinde  görmek  için  çok  büyük  bir  teşvik.  Müzede  sergilenen  eşyaların  hikayesi  kitapta 
anlatılıyordu ve müzenin ilk katında, ilk bölümü temsil eden, koca bir duvar dolusu sigara 
izmaritleri vardı. Kimisi ana kahraman Kemal’in kimisi ise aşkı Füsun’undu. Çok etkileyiciydi 
çünkü yüzlerce izmarit vardı, kimisi rujlu, kimisi az içilmiş, kimisi hırsla söndürüldüğü belli 
şekilde kıvrılmış… Altlarında ise kitaptan sözler yazıyordu, onların konuştuğu. Adeta karşımda 
konuşuyorlar ve bir sigaradan ötekine geçiyor gibilerdi. Sanırım sadece beş dakikayı o duvara 
ayırdım ve geri kalanı için de daha çok heyecanlandım. 
Üst katta ilk sergilenen Füsun’un Kemal’de kalan küpesiydi. Ben kitabın sadece yarısını 
okuyabilmiştim fakat her bölümde bu küpeden hemen hemen söz ediliyordu. Bu nedenle çok 
merak ediyordum fakat görmem çok büyük hayal kırıklığı oldu. Ben, Füsun’u hep minik ve sade 
hayal etmiştim ama bu küpe kocaman, altın, telin bükülmesiyle yapılmış bir kelebeğin ucundan 
sallanan F harfli bir küpeydi. O an kitaba dair kafamda kurduğum her şey yıkıldı. Sanki bir 
yalana inanmışım gibiydi, oysa kafamda canlandırdığım aşk, insanlar, eşyalar çok farklıydı. Kitap 
mı film mi tartışması hep yapılır ya bu müze de adeta öyleydi. Sanırım kitap daha güzelmiş, 
yazarla baş başa kalmak, kelimelere anlam yüklemek, somut şeylere anlam yüklemekten daha 
özelmiş. Beni böyle etkileyen diğer bir bölüm ise son okuduğum, “Zaman” adlı bölüme ait 
eşyalardı. Onlarca saat vardı. Kemal hepsini Füsunlara gidişinde bir şekilde almıştı. Fakat nasıl 
bir insan utanmadan bu kadar çok saat “çalabilir” aklım almadı. Burada Füsun’un saati aynı 
hayalimdeki gibi inceydi, narindi ve aklımdaki imajına uyuyordu. Sanırım müzeden gitmeden 
önce kitapla ilgili izlenimlerim normale dönmüştü. 
Daha sonra en üst kata çıktığımızda sanırım en çok etkilendiğim ikinci yer burası oldu. 
Sadece  basit  bir  yatak  odası  simülasyonu,  kitabın  taslaklarıyla  beraber  çıkarılan  bölümler, 
dizgiciye notlar ve duvarda bir söz vardı. Taslakları okumak beni çok heyecanlandırdı çünkü 
çıkarılan bölümleri okumak bilinmeyen bir dizeye ait senaryoyu bilmek gibiydi, özel kılıyordu 
bence oraya gidenleri ve üst kata çıkanları. Daha sonra Orhan Pamuk’un sayfalarca, defterlerce 
yazdığı  el  yazılarını  görmek  bence  imzasını  almakla  eş  değerdi.  Bunun  dışında  müzenin 
yapılmadan önce eşyaların  yerleri ve katların planlarının çizimleri, yazarın kenarlara çizdiği 
küçük resimler, dizgiciye kırmızıyla yazdığı ve karşımda konuşuyormuş gibi hissettiren notlar… 
Orhan  Pamuk  oradaydı,  görmüyordum  ama  hissediyordum.  Bize  bakıyor  ve  etkilendiğimizi 
görüp gururla gülümsüyordu. 
Duvarda, yatağın tam karşısında kitabın son sözü yazıyordu. Biliyordum çünkü bir kitabın 
içine girdiğimi hissettiğim an son sayfasını okurum ve olayları tahmin etmeye çalışırım. Yine bu 
kitapta da yapmıştım ve duvarda “Herkes bilsin çok mutlu bir hayat yaşadım.” yazıyordu ana 
kahramanın imzasıyla. Yatağın tam karşısında olması sanki oraya bakarak, yatağında yatarak, 
huzurla ölmüş gibi hissettirdi ve çok etkilendim. Biz de bu mutlu yazının altında, mutlu bir 
Fotoğraflar bize aittir. fotoğraf  çektirerek  minik  müze  gezimizi  bitirdik.  Okuduğuma  ve  gezdiğime  değdiğini 
düşündüğüm sayılı eserler arasında ilk sıradan yerini aldı böylece Masumiyet Müzesi… 
 
Berkem GÖĞÜSGER 
Fotoğraflar bize aittir. 
Fatih Özyurt 
21100538 
Oktay İkinci  
Turk 102-8 
Yılanların Öcü: Ezen ve Ezilen İlişkisi 
 
Yılanların Öcü romanı geniş bir karakter kadrosuna sahip olmasına rağmen 
bu kişiler ezilen, fakir köylü, ezen, zengin  memur ve bürokratlar olmak üzere iki 
kısımda ayrılıyor. Temel anlamda olaylar ezen ezilen ilişkisi çatısı altında toplandığı 
söyleyebilirim  bu  bağlamda  romanda  bulunan  bu  özellik  romana  ayrı  bir  hava 
kattığını düşünüyorum. İnsanlar bir takım sıfatlarından damıtıldığında ortaya temel iki 
tip insan türü çıkar: Ezen ve Ezilen. Karakterlerin, güçlü ile güçsüz arasında insanlık 
boyunca devam eden bir savaşın etrafında toplandığını belirtmekte fayda var ve 
kitabın isminden de anlaşılacağı üzere kötülük simgesi olan yılan meteforunun bu 
savaşta güçlü olan tarafı temsil ettiğini düşünüyorum ayrıca ezilen tarafın yani Kara 
Bayram ve ailesinin yılanlar ile mücadelesi romanın temel direği. Fakir Baykurt bu 
romanıyla günümüzde dahi siyasi düşüncelerin odak noktasında var olan ezen ezilen 
ilişkisini Anadolu gerçeği ile harmanlamış ve bunu yaparkan de  yerli bir gerçeği yerli 
bir  dil  ile  anlatmış.  Bu  bağlamda  Fakir  Baykurt’un  bu  eseri  elit  edebiyatın  köye 
indirgenme  sürecinde  bir  mihenk  taşı  olduğu  su  götürmez  bir  gerçek.  Romanı 
karakterler  olarak  incelediğimde  ise  şaşırdığımı  söylemeliyim  çünkü  köy  hayatını 
işleyen bir romanda baskın karakterler genellikle evin erkeği iken Yılanların Öcü bu 
bağlamda  okuyucuyu  ters  köşeye  yatırıyor.  Kara  Bayram’ın  annesi  Irazca  oğlu 
bayram  üzerinde  mutlak  otoriteye  sahip,  köylü  üzerinde  sözü  dinlenen  ve  köy 
yaşamında  devleti  temsil  eden  Muhtara  dahi  kafa  tutabilen  bir  karakter.  Çünkü 
geleneksel Anadolu yaşamında kadınlar erkeğinin sözünden çıkmaz, çıkamaz, değil 
devlete kocasına bile 
1 
 Fatih Özyurt 
21100538 
Oktay İkinci  
Turk 102-8 
karşı koyamaz bir yapıya sahip olduğu su götürmez bir gerçek. Olaylar Bayram’ın 
çevresinde dönsede olaylara yön veren Irazca bu bağlamda beni çok şaşırttı. Muhtar 
karakterinin  ise  çok  gerçekçi  olduğunu  söylemekte  fayda  var.  Muhat  Cımbıldak 
Hüsnü romanda gücü, zenginliği ve otoriteyi yani devlet memurunu temsil ettiğine 
inanıyorum. Günümüzde dahi Hüsnü karakterine benzeyen birçok devlet memuru 
var. Bu türden memurlar romanda olduğu gibi  gerçek hayatta da kibirli, gösterişi 
seven,  bağlı  bulunduğu  üst  yöneticiye  menfaatleri  gereği  yalakalık  yapan  ve  bu 
konuda sınır tanımayan insanlar romanın yazıldığı dönemde olduğu gibi günümüzde 
de varlar. Muhtar Hüsnü’nün yani ezen kesimin romanda sarf ettiği sözler ezilen 
kesimi yani köylüyü nasıl manipüle ettiğini bizlere anlatıyor. 
 
“Bahusu şimdi ortalıkta bir demokratçılar var. Dikkat edin, çilik değil, çılık ! Malum ya, 
çilik başka, çılık başka. Demokratçılıktan amaç, herkes nerde sen de orda olacaksın 
demektir. Şimdi bir işe başladın mı, çoğunluk diyorlar. Çoğunluk hayhayı bastı mı 
‘Hayır’  deyenin  hali  harap.  Anlaşıldı  mı  arkadaşlar  ?  Bundan  böyle  muhalifik, 
1
münafıklık yoktur. ‘Hayır’ demek yasak edilmiştir”  
Haceli’yi ise sınıf atlamaya çalışan ve bu uğurda tüm kötülükleri yapmayı göze alan 
bir  tip  olarak  düşünüyorum.  Çıkarlar  için  Muhtarın  yani  devlet  memurunun  yani 
devletin yanında yer alan bir karakter olarak tanımlanabilir. Romanın vermek istediği 
mesaja  gelecek  olursak;  insanlar  hangi  şartlarda  olursa  olsun,  ne  şekilde  ve  ne 
amaçla olursa olsun başkalarının haklarına saygı duymalı, zayıf ve yoksul kesimleri 
ezmeye çalışmamalıdır. Güçsüz ve fakir olan Kara Bayram ve ailesinin ezenler ile 
yani  yılanlara  ile  verdiği  mücadele  güçlülerin  egemen  olduğu  toplumda  zayıfların 
haklarını korumaları ve mücadele etmeleri gerektiğine dair bir örnek. Belki de verdiği 
2 
 Fatih Özyurt 
21100538 
Oktay İkinci  
Turk 102-8 
bu  mesaj  yüzünden  romanın  sol  propaganda  yapıldığı  iddia  edildi,  yazarı  Fakir 
Baykurt hakkında soruşturma açıldı ve öğretmenlği elinden alındı.  Yılanların Fakir 
Baykurt’dan öcünü bu şekilde aldığını düşünüyorum. 
3 
 
Tuğba Tandoğan 
Yaşam ve Kabullenme 
 
İnsanların beklentileri, hayalleri ve gerçekleri var. Doğası gereği doymayan bir varlık olduğumuzdan ötürü bazı 
noktalara ulaştığımızda bile kendimizi durduramıyoruz, yeni çıtalar koyuyor, yeni engeller çıkarıyoruz. Diğer bir 
yandan hepimizin bir ideali, olmak istediği ya da olmaya çalıştığı bir profil, başka bir insan kalıbı yok mu? 
Örneğin,  takip  ettiğimiz  bir  oyuncu,  başarılarını  hayranlıkla  izlediğimiz  bir  sporcu  ya  da  en  basitinden 
hayatımızdaki bir kişi. Sanki o kişi olsak, kendimizi daha fazla sevebileceğiz, kendimize olan saygımız en üst 
seviyede olacak ve doygunluğa ulaşacağız ama bu durum sadece yeni bir hedef belirlememizle son bulacak bir 
serüven gibi. Bence aslında olay da burada, özümüzü kabullenmemizde başlıyor. Sonuçta bizi biz yapanın 
iyisiyle kötüsüyle yaşadıklarımız ve yaşayacaklarımız olduğuna inanıyorum. Hayatımızın iyi ve kötü günleri 
oluyor ve olacak, hatta birçoğumuz için kötü iyiden daha ağır basıyordur. Daha fazla hayal kırıklığı, daha fazla 
başarısızlık ve daha fazla hüzün doğuyor ama asıl bizi geliştirenler de bunlar olmaz mı diye düşünüyorum. Çok 
sevdiğim bir söz geliyor aklıma Samuel Beckett’dan: “Hep denedin, hep yenildin. Olsun. Gene dene, gene yenil. 
Daha iyi yenil.” Bence devam etmek için itici bir güç arayanların baş ucu sözü olabilir. Peki, tüm duygusal 
yıkıntıların yanında; üstüne düşünerek kendimizi yenilememize, bir seviye daha üste çıkabilmemize etken 
olanlar, yani yenilgi olarak nitelendirdiklerimiz, nefretle andıklarımız olmaz mı? Onlar sayesinde bir daha ki 
sefere kaybetsek bile daha iyi kaybederiz diye düşünüyorum.  
Diğer  bir  yandan,  öğrendiklerimizle  kendimize  yeni  bakış  açıları  ve  fikirler  katarak  toplum  yargılarının 
onayladığı bir insan olma özelliği geliştiririz. Her aşamamızda tecrübelerimizi tekrar gözden geçirebilmemiz ve 
bunun üzerinden olaylara normalin dışında bakabilmemizin bizi özel ve değerli yapacağına inanıyorum. 
Mesela, geçirdiğimiz ağır bir kaza sonrası iyileşme sürecimizde olaylara ve insanlara bakış açımızın değişmesi 
ve birçok şeyi sorgulamaya başlamamız bizi daha açık görüşlü bir insan yapar. Tüm kötüler, tüm bu üzüntüler 
çok harika şeyler de bize çok fayda sağlıyor şeklinde bakmaya çalışmıyorum aslında olaya, asıl değinmek 
istediğim nokta: Bir gün geldiğinde bunların faydasını görebilmek. Aslında, “O gün çok nefret etmiştim ama 
beni şu yönde çok geliştirdi.” diyebilmekten bahsediyorum, başka bir yere taşınmak zorunda kaldığımızda 
oradan nefret etsek bile oradaki yaşamımızın bize çok farklı şeyler kattığını düşünmemiz gibi. Bizi oluşturan  
şeyler, yani tecrübelerimiz de karşımıza çıkanlar ya da tercihlerimizle oluşuyor ne de olsa. Sonuçta, insan daima 
doğru kararlar verebilen bir varlık değil, nasıl daima doğru olabilir, nasıl hatasız ve mükemmel bir mantık 
yetisine sahip olup ilerleyebiliriz? Yaptığımız hatalarla karakterimizi oluşturarak ve her şeye rağmen pişman 
olmadan devam edebilmek bizi daha güzel yapmaz mı? Aslında benim gözümdeki ideal insanın oluşması da bu 
noktada çıkıyor olsa gerek. Bence oturmuş bir kişilik, yaptığından ve tercihlerinden pişmanlık duymayan bir 
insan olabilen ve yaşadıklarından maksimum fayda ile çıkabilendir. Düşününce, bir gün geldiğinde birine 
geçmişte  bırakmak  istediklerimizi  açtığımızda,  onunla  paylaşım  yaptığımızda  pişmanlık  değil  rahatlama 
hissedebilmeyi hangimiz istemeyiz ki?  Aslında Stefan Zweig’in Bir Kadının Yaşamından Yirmi Dört Saat 
kitabında Bayan C. için bu çaresizliği görüyoruz. Bizim kabullendiklerimize birçok insanın ayıplayarak ya da 
acıyarak bakacağını bilmek çok yaralayıcı oluyor. Sadece doğru kişileri bulduğumuzda paylaşabileceğimiz 
şeyler,  cesaretli  olduğumuz  halde  bizi  cesaretsiz  bir  tavır  sergilemeye  sokan  durumlar  bütünü,  bence 
dünyamızın en üzücü parçasını oluşturuyorlar. Ancak dışarıda her karakterden ve düşünceden insan olduğunu 
bilmek bir nebze rahatlatıcı olabilir. Karşındakinin göz devirmelerine, alttan alta laf söyleme çabalarına maruz 
kalmadan,  kendimize  olan  güvenimizi 
zedelemeye çalışmayan bir kişi ile karşılaşma 
ihtimalimiz de yok diyemeyiz. Aslında burada 
başka bir düşünce de ortaya çıkıyor: Kendinden 
utanıyor musun ya da pişmanlık mı duyuyorsun 
da böyle bir insan arayışına giriyorsun temalı 
bakış açısı. Fakat bu bakış açısının kanaatimce 
oldukça  kusurlu  ve  sinir  bozucu  olmasının 
nedeni insanı suçlayıcı bir özellik taşıması ve 
insan psikolojisi üzerine olan anlamsız yargısı 
olabilir.  Maalesef  bir  şeyi  kabul  etmek,  ona 
karşı  olan  tavırları  görmezden  gelebilme 
özelliğini bize vermiyor, bu yüzden de insan ve 
toplum  seçimimiz  kendi  ruhsal  sağlığımız 
açısından oldukça önemli bir hal alıyor. Sonuç Tuğba Tandoğan 
olarak,  daimi  rasyonel  bakış  açısına  sahip  ve  kusursuz  yaratıklar  olamayacağımızdan  ötürü  kendimizi 
kabullenmeliyiz. Stefan Zweig’in mükemmel bir incelikle yazdığı Bayan C. gibi bir gün içinde hayatımızı 
tamamıyla değiştirebilecek kararlar alsak bile bunları bir parçamız olarak kabullenme yetimizi geliştirmeye 
odaklanmamız gerektiğine inanıyorum, en azından kendimiz için. Çünkü bunları başardığımızda gerçekten 
özgürleşebileceğiz. 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 Tuğba Tandoğan 
 
Kaynakça 
 
Zweig, Stefan. Bir Kadının Yaşamından Yirmi Dört Saat. 6. Basım İstanbul: İş Bankası Kültür Yayınları, 2016. 
 
Claesz, Pieter. Vanitas – Still Life. 1625. Yağlı boya. Frans Hals Museum. Haarlem 
 
 
Elif Kuvanlık 
 
SONU YOK SANDIM 
 
Hayatta en zor kabullendiğim olaydır “bitişler”. Birinin yaşamının bitmesi, bir ilişkinin bitmesi 
ya da üzerinde çalıştığım bir şeyin sonlanması benim için hep zor olmuştur. Genelde hayatımdaki her 
türlü şeye çok çabuk bağlanan bir insanım. Hayatımdaki kişilere hep çok değer veririm, çok severim ve 
onlardan kopma düşüncesi bile beni çok korkutur. Sevdiğim bir işi yaparken de öyledir, bir an önce 
başlayıp bitirmek isterim fakat bittiğinde de canım çok sıkılır.  
 
Boşluğa düşmek de hayatımda hep olan bir kavramdır. Bir şeyi kaybetmenin sonucu budur 
benim için. Hep çok zor dönemler geçirdim bu yüzden. Bir insanın verdiği huzuru ve sevgiyi 
kaybetmek boşluğa düşmekten farksızdır benim hayatımda. Tarif edilemez bir huzursuzlukla dolar 
içim, bazen nefes alamam, yaşamımda önemli olan temelleri bile yapmak istemem. Çünkü bitmiştir. 
Son noktadır o, bir daha oynanması mümkün olmayan bir tiyatronun perdelerini son kez indirmesi 
gibidir.  
 
Ama bir insanın hayatındaki bir ilişkiyi, bir olayı nasıl bitirebildiğini çoğu zaman anlayamam. 
Özellikle de karşısındaki insanla uzun zaman boyunca güzel şeyler paylaşmışsa ve verilen değer gözle 
görülebiliyorsa. Bu yüzden hiç alışamamışımdır gidişlere ve bitişlere. Anlayamadığım bir diğer konu 
ise bitti denildiği yerde nasıl bitebileceğidir. Bazı insanlar vardır ki “bitti” dediği anda her şeyi bitirir 
kafasında. Belki düşünür yine, aklına gelir yaşananlar ve dışarıya göstermez bunu ama gerçekten 
bitmiştir. Bazı insanlar da benim gibi yaşananların, bitmesinin üstünden aylar geçse bile çıkaramaz 
olanları aklından, düşünüp durur. Tam olarak benim dediğim durum Ali Lidar’ın “Z Raporu” adlı 
eserinde şu cümlelerle dile getirilmiştir: “Bana, bitti denilen şeyin, bitti denilen yerde, bitti denir 
denmez nasıl bitebildiğini anlatabilecek biri varsa, söz ilk biralar benden.” Çünkü anlam veremiyorum, 
nasıl hemen bitebilir?  
 
Aslında olan tamamen kişiyle alakalıdır. İstediği kadar çok bağlanmış olsun, sonrasında 
unutup unutmamak, düşünüp düşünmemek, gerçekten bitirip bitirmemek tamamen ona kalmış bir 
şeydir. Bir söz vardır, her bitiş yeni bir başlangıç içindir diye. Belki de bir şeyin bitmesi insanın 
karşısına çok daha güzel fırsatlar çıkarır, ona daha yardımcı olacak, daha iyi fırsatlar. Daha güzel 
insanlar çıkarır, daha güzel hayatlarla kesiştirir. Başta böyle görünmeyebilir, her şey çok daha kötü 
olacakmış gibi durabilir ama “her yağmurdan sonra gökkuşağı çıkar.” Bu nedenle hayatımızın sadece 
bir bitişten dolayı tamamen biteceğini düşünmektense, bize katmasının olağan olduğu durumları 
düşünmek daha iyi sonuçlara ulaştırabilir.  
 
Ben de en son yaşadığım “bitişten” sonra böyle yapmaya başladım. Bu da benim başlangıcım 
oldu. Artık yaşadığım hiçbir olaya “hayatımı şekillendiren” bir şeymiş gibi bakmamayı öğrendim. Her 
yaşanmışlığımdan kendime bir pay, hatta bir ders çıkarmayı, bana üzüntüden çok daha güzel duygular 
katabileceğini, hayatımda çok güzel değişiklikler yapabileceğimi ve bunlara göre kendimi çok farklı ve 
iyi bir şekilde yetiştirip geliştirebileceğimi öğrendim. Gerçekten de bir sonun yeni bir başlangıca kapı 
açtığını gördüm. Aynı sayfayı defalarca karalayıp yırtmaktansa beyaz bir sayfa açmanın her şeyden 
daha önemli olduğunu anladım. O zamandan beri de daha mutluyum, daha umutluyum. Hayatımdaki 
çoğu şeye daha olumlu bakıyorum ve eskiden yapamayacağımı düşündüğüm her şeye bir adım da 
olsa daha yakınım. Çünkü düştüğüm boşlukta kendimi buldum, kim olduğumu anladım ve buna göre 
davranmaya başladım. Neleri yapabileceğimi, nasıl yapabileceğimi ve bana neyin ne katabileceğini 
gördüm. Şimdi iyi ki diyorum, bazı şeyler iyi ki bitmiş. 
 
Yasin Balcancı
 
ZİHİN SİNEMASINDAN BAŞYAPITA
   
Uzay,  tarih  (cid:271)oyu(cid:374)(cid:272)a  i(cid:374)sa(cid:374)oğlu(cid:374)u(cid:374)  e(cid:374)  (cid:271)üyük  (cid:373)erak  ko(cid:374)uları(cid:374)da(cid:374)  (cid:271)iri  ol(cid:373)uştur.  Eski 
 
(cid:373)ede(cid:374)iyetlerde  (cid:374)eredeyse  tü(cid:373)  (cid:271)ili(cid:373)  ada(cid:373)ları  (cid:373)ate(cid:373)atikçi  veya  fizikçi  ol(cid:373)a(cid:374)ı(cid:374)  ya(cid:374)ı(cid:374)da  (cid:271)irer 
gök(cid:271)ili(cid:373)(cid:272)iydiler. Gü(cid:374)ü(cid:373)üzde ise i(cid:374)sa(cid:374)oğlu olarak ke(cid:374)di gezege(cid:374)i(cid:373)iz dışı(cid:374)da (cid:271)ir gök (cid:272)is(cid:373)i(cid:374)e ayak (cid:271)as(cid:373)ış 
çoğu(cid:374)u  da  tek(cid:374)olojik  ayrı(cid:374)tılı  şekilde  gözle(cid:373)le(cid:373)iş  duru(cid:373)dayız.  Uzay,  (cid:271)e(cid:374)i(cid:373)  de 
ve  bir imkânlarla 
küçüklüğü(cid:373)de(cid:374) (cid:271)eri ilgi duyduğu(cid:373) ve içeriği(cid:374)i (cid:373)erak ettiği(cid:373) (cid:271)ir gizdir. Baze(cid:374) istilalarla gezege(cid:374)i(cid:373)i 
tesli(cid:373)  ettiği(cid:373)  düş(cid:373)a(cid:374)ları(cid:374)  yuvası,  (cid:271)aze(cid:374)  de  (cid:271)u  gezege(cid:374)e  yaptığı(cid:373)ız  eziyetleri  yap(cid:373)aya(cid:272)ağı(cid:373)ız
, 
keşfedil(cid:373)eyi (cid:271)ekleye(cid:374) (cid:271)ir evi(cid:374) hayaliydi (cid:271)e(cid:374)i(cid:373) içi(cid:374) uzay. Fizik (cid:271)ilgi(cid:373) arttıkça akılal(cid:373)az de(cid:374)gesi(cid:374)e daha 
(cid:271)ir ilgi duyduğu(cid:373), daha (cid:271)ir hayra(cid:374) kaldığı(cid:373) kara(cid:374)lık (cid:271)ir oda. Hayal et(cid:373)eye çalışırke(cid:374), "yok (cid:271)u kadar değil, 
daha (cid:271)üyük, daha da (cid:271)üyük" diye ke(cid:374)di(cid:373)i idraka zorladığı(cid:373) a(cid:373)a so(cid:374)u(cid:374)u (cid:271)ir türlü getire(cid:373)ediği(cid:373) (cid:271)ir 
sonsuzluk... 
Küçüklüğü(cid:373)de gü(cid:374)düzleri Ay'ı yok oluyor sa(cid:374)ırdı(cid:373). So(cid:374)rada(cid:374) öğre(cid:374)di(cid:373) ki Gü(cid:374)eş'i(cid:374) (cid:373)uazza(cid:373) 
 
parlaklığı ge(cid:272)e(cid:374)i(cid:374) süsü Ay'ı ört(cid:271)as eder(cid:373)iş. )ate(cid:374) Ay'ı(cid:374) ışığı da yala(cid:374)(cid:373)ış, ka(cid:374)dır(cid:373)ışlar (cid:271)izi. Ay Dede 
ge(cid:272)eleri Gü(cid:374)eş'i(cid:374) ışığı(cid:374)ı çala(cid:374) (cid:271)ir hırsız(cid:373)ış (cid:373)eğer. So(cid:374)rada(cid:374) öğre(cid:374)di(cid:373), o küçü(cid:272)ük yıldızları(cid:374) her (cid:271)iri 
Gü(cid:374)eş'te(cid:374) daha (cid:271)üyük ve parlak(cid:373)ış, hiç de öyle görü(cid:374)(cid:373)üyorlardı h . Kaydığı(cid:374)ı sa(cid:374)dığı(cid:373)ız yıldızlar, 
âlbuki
soluduğu(cid:373)uz at(cid:373)osferi ta(cid:272)iz edip (cid:272)ezası(cid:374)ı (cid:271)ula(cid:374) göktaşlarıy(cid:373)ış. Gerçi elleri(cid:374)de değ
il. Bu güzel gezegen 
aşağıda za(cid:374)(cid:374)ettiği(cid:373) gü(cid:374)ey kut(cid:271)u(cid:374)da suyu (cid:374)asıl yukarıda tutuyorsa o suçsuz taşları da ay(cid:374)ı güçle ö(cid:374)(cid:272)e 
, 
(cid:272)ez(cid:271)edip so(cid:374)ra yok ediyor(cid:373)uş. 
 
Lisede öğre(cid:374)dikleri(cid:373) ise zate(cid:374) sı(cid:374)ırlı ola(cid:374) idraki(cid:373)i daha da zorlar (cid:271)ilgilerdi. Karadelikler delik 
 
değil, devasa (cid:271)üyüklükteki yapılar(cid:373)ış. Öyle ki(cid:271)irli ki ışığı(cid:374)ı (cid:271)ile paylaş(cid:373)ıyor, ke(cid:374)di(cid:374)i siyah gösteriyor. Işık 
de(cid:373)işke(cid:374),  ışık  hızı hakkı(cid:374)da  duydukları(cid:373)  da  (cid:271)aşka  (cid:271)ir (cid:373)erakı(cid:373)  ola(cid:374)  za(cid:373)a(cid:374)  yol(cid:272)uluğu(cid:374)u  gözü(cid:373)de 
(cid:373)ü(cid:373)kü(cid:374) kıl(cid:373)aya çalışırke(cid:374) (cid:271)e(cid:374) "Haydi (cid:272)a(cid:374)ı
m sen de" deyip, inkâr etme yoluna gidiyordum.   
za(cid:373)a(cid:374)a ola(cid:374) (cid:271)u (cid:373)erakı(cid:373)da(cid:374)dır ki so(cid:374) za(cid:373)a(cid:374)larda uzay fil(cid:373)leri(cid:374)e (cid:373)erak sar(cid:373)ıştı(cid:373). 
  Uzay ve 
Be(cid:374)i(cid:373) hayalleri(cid:373) zihi(cid:374) si(cid:374)e(cid:373)a(cid:373)da (cid:271)a(cid:374)a özel sea(cid:374)slarla oy(cid:374)arke(cid:374), tü(cid:373) i(cid:374)sa(cid:374)lığa su(cid:374)ul(cid:373)uş (cid:271)u (cid:272)esur 
yapıtlarla se(cid:374)aristleri(cid:374) uzaya (cid:271)akışları(cid:374)ı, o(cid:374)ları(cid:374) hayalleri(cid:374)i a(cid:374)la(cid:373)aya çalıştı(cid:373). Uzaylı istilası(cid:374)ı ko(cid:374)u ala(cid:374) 
fil(cid:373)ler pek ilgi(cid:373)i çek(cid:373)ese de özellikle uzayda i(cid:374)sa(cid:374)oğlu(cid:374)u(cid:374) keşif ça(cid:271)asıyla de(cid:271)ele(cid:374)diği fil(cid:373)leri zevkle 
seyretti(cid:373). Fakat hiç(cid:271)ir yapıt (cid:271)e(cid:374)i Yıldızlararasıfil(cid:373)i kadar ke(cid:374)di(cid:374)e (cid:271)ağlaya(cid:373)adı. İzlerke(cid:374) yazarı(cid:374) her olayı 
 
(cid:374)akış (cid:374)akış işleyişi(cid:374)i hayra(cid:374)lıkla seyretti(cid:373). Fil(cid:373)de karadelik vasıtasıyla za(cid:373)a(cid:374) kar(cid:373)aşası(cid:374)a yö(cid:374) 
-mekân 
vere(cid:374) sa(cid:374)atçı(cid:374)ı(cid:374), geç(cid:373)iş gele(cid:272)ek (cid:271)ağla(cid:374)tısı(cid:374)ı kuruşu(cid:374)u hayra(cid:374)lıkla takip etti(cid:373) ve fil(cid:373)i seyrettikte(cid:374) so(cid:374)ra 
-
(cid:271)ir süre etkisi(cid:374)de(cid:374) çıka(cid:373)adı(cid:373). Açıkçası (cid:271)u fil(cid:373)i çok (cid:272)esur(cid:272)a kurgula(cid:374)(cid:373)ış (cid:271)ir yapıt olarak görüyoru(cid:373)
. 
ü(cid:374)kü (cid:271)ili(cid:373)sel (cid:271)ir te(cid:373)eli ol(cid:373)a(cid:373)ası(cid:374)a rağ(cid:373)e(cid:374) zihi(cid:374) si(cid:374)e(cid:373)a(cid:373)da (cid:271)u(cid:374)(cid:272)a yıldır hiç deği(cid:374)(cid:373)ediği(cid:373) o kadar 
Ç
detaya deği(cid:374)(cid:373)iş ki ke(cid:374)di kurguları(cid:373)ı(cid:374) darlığı(cid:373)a üzüldü(cid:373) doğrusu. Dü(cid:374)ya'(cid:374)ı(cid:374) içler a(cid:272)ısı duru(cid:373)u(cid:374)da, 
i(cid:374)sa(cid:374)lığı farklı (cid:271)ir gezege(cid:374)de  hayata tutu(cid:374)dur(cid:373)a ça(cid:271)ası, hiç hayal et(cid:373)ediği(cid:373) (cid:271)ir (cid:373)etotla yapıl(cid:373)aya 
âdeta 
çalışıldı. Fil(cid:373)de "o(cid:374)lar" diye (cid:271)ahsi geçe(cid:374) (cid:271)oyut üstü varlıklar ise özgü(cid:374)lük algı(cid:373)ı (cid:271)ir kade(cid:373)e daha ileri 
taşıdı.
 Mev(cid:272)ut tek(cid:374)oloji düzeyiyle i(cid:374)sa(cid:374)oğlu uzayı so(cid:374)suzluk olarak ta(cid:374)ı(cid:373)lıyor. Gü(cid:374)eş Siste(cid:373)i
  miz gibi 
(cid:271)i(cid:374)ler(cid:272)esi, akılal(cid:373)az (cid:271)üyüklükteki gökada(cid:373)ız gi(cid:271)i (cid:373)ilyo(cid:374)lar(cid:272)ası yukarı (cid:271)aktığı(cid:373)ızda gördüğü(cid:373)üz(cid:894)!(cid:895) o 
uzayı(cid:374) deri(cid:374)likleri(cid:374)de keşfedil(cid:373)eyi (cid:271)ekliyor. Doğrusu Yıldızlararası'ı(cid:374)da (cid:271)ahsi geçe(cid:374) yol(cid:272)ulukları (cid:373)ü(cid:373)kü(cid:374) 
kıla(cid:374) tek(cid:374)olojiye şahit ola(cid:271)ile(cid:272)eği(cid:373)i za(cid:374)(cid:374)et(cid:373)iyoru(cid:373). Fakat her (cid:374)e keşfedersek keşfedeli(cid:373) (cid:271)ugü(cid:374)kü 
(cid:271)ilgi(cid:373)izle ve (cid:373)uhteşe(cid:373) (cid:271)ir kurguyla ortaya ko(cid:374)(cid:373)uş (cid:271)u yapıtı(cid:374) değeri (cid:271)e(cid:374)i(cid:373) içi(cid:374) hep ayrı ola(cid:272)ak. 
, 
Gelecekte zamanda yolculuk mümkün olur mu bilmiyorum. Fakat benim için bu film bir gelecek. Her ne 
kadar hayal ürü(cid:374)ü olduğu(cid:374)u (cid:271)ilse(cid:373) de ke(cid:374)di hayalleri(cid:373)de(cid:374) (cid:271)ile daha çok (cid:271)e(cid:374)i(cid:373)sediği(cid:373) (cid:271)u kurgu (cid:271)e(cid:374)i(cid:373) 
içi(cid:374) gerçek. U(cid:373)arı (cid:373)ız fil(cid:373)deki kadar u(cid:373)utsuz (cid:271)ir hale dö(cid:374)üş(cid:373)ez de, (cid:271)u (cid:271)izi(cid:373) eli(cid:373)izde ta(cid:271)ii, (cid:271)iz 
m Dünya
de ye(cid:374)i (cid:271)ir yuva keşfet(cid:373)e zoru(cid:374)luluğu yaşa(cid:373)ayız. Yaşarsak da u(cid:373)arı(cid:373) (cid:271)izi(cid:373) de yardı(cid:373)ı(cid:373)ıza koşa(cid:272)ak (cid:271)ir 
"onlar" olur. 
Zeynep Sonkaya 
Hayata Balıklama Atlamak 
 
“  Çocukluğumuz boyunca derelerde, baraj göllerinde suya girmiştik ama denizi bilmiyorduk, çok 
merak ediyorduk. Deniz abim, “gel gidip denize bakalım.” dedi. Bayırdan aşağı indik. Masmavi, uçsuz 
bucaksız ve tertemizdi deniz… O zaman da temkinli biriydim; sınamadan hiçbir işe girişmezdim. O gün 
de denizin yanında durdum, birkaç kez korkarak ayağımı sokup çıkardım. Baktım abim üstünü 
çıkarmış, şortla çifte kayaların oraya çıkmış bile… Kayaların en ucuna gitti, benim şaşkın bakışlarım 
arasında, hiç düşünmeden pat diye denize atladı ve hayatı denizde geçmiş gibi yüzmeye başladı. 
İçimden, “Cesaret böyle bir şey işte,” dediğimi hatırlıyorum. 
Deniz o gün denize kavuşmuştu.  ”(52) 
  Can Dündar, Hamdi Gezmiş’in (Deniz Gezmiş’in en küçük kardeşi) ağzından Deniz’in cesurca 
denize kavuşmasını ne güzel betimlemiş. Deniz Gezmiş’e tarihte hep cesur sıfatı yakıştırılır. Ben ise 
onun gibi insanları ve hikâyelerini düşününce cesur olmayı anlamakta zorlanıyorum. Belki çok korkak 
olduğumdandır. Korkak mıyım yoksa Hamdi gibi sadece temkinli miyim? Çocukken ağaçlara 
tırmanmazdım. Düşebilirdim, yaralanabilirdim, canım acıyabilirdi. Hiç kimse için aşkım uğruna 
kendimi feda etmek istemedim. Karşıdakine kendimi kaptırmamaya çalıştım hep. Çünkü 
incinebilirdim,  yaralanabilirdim, canım acıyabilirdi. Dibini görmediğim bir suya balıklama atlamadım. 
Kafamı dibe vurabilirdim, yaralanabilirdim, canım acıyabilirdi. Belki de gerçekten korkağım. Peki, eğer korku sahibi olmakta haklıysam? Sadece akıllı davrandığım ve tez canlılık yapmadığım için ağaca 
tırmanmıyor, âşık olmuyor, suya dalmıyorsam… Cesur olmak; biraz da cahilce sonunu düşünmeden 
hareket etmek değil mi? Cesur insanlar yaptıkları işlerin sonunu düşünmezler, tahminen düşünseler 
yapmazlardı. Ya Deniz Gezmiş çıktığı kayalarda ayağı kayıp denizin dibine çakılsaydı? Bunun olacağını 
biliyor olsa gene de çıkar mıydı? Peki; kendini uğrunda feda ettiği insanların, o asılırken sessiz 
kalacağını bilse gene de her şeyi yapar mıydı? Belki yapardı. Yoksa güzel şeyler yaşamak, yaratmak 
için sonu kendimize zarar verecek olsa bile o riski alıp gene de yapmak mı cesaret? Gözü kara olmak, 
acıya göğüs germek mi cesaret? Âşık onca insan aşklarını can acılarını anlatan şiirler, şarkılar, kitaplar 
yazıyorlar. Herkes biliyor acı olduğunu aşkın sonunun. Ama gene de tekrar âşık oluyorlar. Çok mu 
cesurlar yoksa çok mu avanaklar? Galiba onlar cesur, ben ise korkak. 
  Belki de cesurlar her şeyi gerçekten olduğu gibi görüyor ve olayları kabulleniyorlar. Gene de 
zor durumların içinden çıkmak için kendilerinde çabalama gücünü buluyorlar. Hayatta kalma 
içgüdülerinin söylediği kaç uyarısını dinlemeyip acıya koşuyorlar. Savaşta öncü kuvvetler gibi. Onlar 
da korkuyorlar kesin. Mesela öncü kuvvetler kendilerini telkin edip geri dönmemek için çığlıklar 
atmıyor mu? Korkuyorlar ama gene de kaçmıyorlar yapmaları gerekenden. Sonra kazandıkları 
savaşlar, başarılar destan oluyor. Tarih kitaplarına giriyorlar. Yeni mektepliler, milli bayramlarda 
gözleri yaşlı o cesurlara teşekkür ediyorlar. Ama tarihe geçmek için ölmek mi gerek? Unutulması zor 
şöhrete, saygıya sahip olmak; hatırlanmak için cesur olmak gerek, risk almak gerek ama ölmek değil. 
Örneğin o öncü kuvvetlerin adını sorsam bilmezsiniz ama ölmeyip gene de cesur aynı zamanda akıllı 
insanların adını hiç unutmaz tarih. Komutanlardır bu dediklerim. Onlar ölüme koşacak kadar çılgın 
değiller belki de ama cesurlar gene de. Bana öyle geliyor ki cesur olmak aptal olmak anlamına 
gelmediği sürece iyi bir özellik.  
Deniz Gezmiş’in hayatına dair bu kitabı okudukça kendimi geliştirmeye karar verdim. Korkak 
olan insanın bir şeyleri değiştiremediğini fark ettim. Eğer dünyaya kendi izimi bırakmak istiyorsam risk 
almam gerek. Dünyaya iz bırakmayı geç, en azından bana özgü bir hayat yaşamak istiyorsam eğer şu 
an olduğumdan daha cesur olmalıyım. Herkesin yaptığı gibi risk almazsam özgün bir yaşama sahip 
 
olamam. Belki bu sayede ben de Deniz’in “denize” kavuşması gibi kendime kavuşabilirim.  
KAYNAKÇALAR: 
DÜNDAR, Can. Abim Deniz, Hiç Yayınlanmamış Mektup ve Fotoğraflarla Hamdi Gezmiş'in Anıları. 
İstanbul: Can Yayınları, Ocak 2016. 
Deniz Gezmiş’in Çocukluğu, Abim Deniz kitabından çekilmiştir. Yazarın kendi çektiği fotoğraf. 7 Kasım 
2016. 
Ece Burcu Güloğlu 
21502612 
TURK102-3 
Ali Turan Görgü 
Güloğlu 1 
 
 
                                     http://www.edvardmunch.org/the-scream.jsp 
 
MEDENİYETE TAHAMMÜLSÜZLÜK 
 
Loş bir ışık var başucumda, nefes almama yetecek kadar kalmış enerjimi, yetmezmiş gibi bir 
de o tüketiyor. Bir bardak su var yanında; yarısı boş ya da yarısı dolu, hangisini demek isterseniz… 
Perdem sımsıkı kapatılmış, aynı kapıları gibi kalbinizin. Bir tutam ışık girse içine, yarınlar sizin 
olmayacakmışçasına katılaştırdığınız yüreklerinizden bahsediyorum; odam gibi. Şimdi suyumu 
bitirdiğime göre artık bardağa tamamı boştan başka bir şey diyemeyeceğiz, insanlarla ortak paydalar 
bulmak hoşuma gitmiyor. Çünkü ne zaman ki bir fikirde ayrılığa düşelim, işte tam da o zaman  Güloğlu 2 
yüzlerindeki maskeler düşüyor. Aynı fikirlere sahip olmak ya da aynı fikirleri savunmak güzel bir ayıraç 
değil benim gözümde. 
Edvard Munch’ın The Scream adlı eseri etkiliyor beni bu düşüncelerimi paylaşırken. Farklı bir 
fikir duyduğu anda insanların suratlarındaki ifadeyi hatırlatıyor bana. Sanki bu mimik bu 
tablodakinden daha güzel yansıtılamaz gibime geliyor. Kendilerinki ile örtüşmeyen her fikre bir çığlık 
basacakmış gibi, farklı bir düşüncenin ardından atılan naralar gibi, aynı tablodaki gibi… Belki de 
insanlık adı altında hepimizi birleştirmeye çalışan binlerce yıllık bir başarısızlığın ürünüdür bu 
kapılarına kilit vurulan kalpleriniz. Aynı olmanın yaratacağı kıtlıktan bihaber, sürekli bir genelleştirme 
gayretidir bu muvaffakiyetsizlik. Öyle hızlı sıfıra ulaşıyor ki kendinden olmayana duyulan saygı, her 
koordinat sisteminde elimizde koca bir hiç kalıyor. İnsanlığın, insanlara tahammül sınırı hızla 
tükeniyor. Birlik hedefleyen insanlar, ikilik, üçlük, binlik kabul etmiyor. Düşünce de bir olacak, tavırlar 
da. Farklıysa fikirlerimiz, çığlık atalım!  
Belki de bu noktadan sonra, fikir ayrılıkları ve buna duyulan saygı, aynı bir mekanizmanın 
gelişmişliğini test edercesine medeniyetimizi test ediyordur. Hem bireysel boyutlarda hem de toplum 
mertebesinde. Örneğin bir sorunun çözümünde bile denenen onlarca metottan sonra cevaba 
ulaşılabiliyor. Olay bu basitlikteyken farklı yolları ve yöntemleri kabullenebilmek oldukça kolay değil 
mi? Ne zaman ki iş yeni bir bakış açısını duymak, üzerine düşünmek, tartışmak veya kabullenmek 
noktasına gelse; buraya kadar gelse ne âlâ! Yeni bir bakış açısını duyma noktasında kopuyor zaten 
tüm ipler. Sağına, soluna gözlerinin görebileceği her yöne bakmak varken sadece önündeki küçük 
çerçeve vazgeçilmezmiş gibi davranıyor küçük insanlarımız. Bir ileri gitmek varken, koşmak varken 
uygar insanlığa, adımlarınız hep geri gitmiş. Daralan düşünce boyutlarınızın ulaştığı son noktada, 
medeniyet dokunulmazınız olmuş. Sonu olmayan bir dünyanın yüzüp yüzüp sonuna geldik sanıyorlar. 
Ne sonsuzluğu anlatasım geliyor, ne de bir laf… 
Bu yazı ‘Ne kadar haklıyım, herkes böyle düşünürse aydınlanırız’ fikri ile yazılmadı. Başta da 
söylediğim gibi, insanlarla ortak paydalar bulmayı sevmiyorum. Varsın bardağın hepsi boş olana 
kadar, hiçbir yeri dolu olmasın. Nereden baktığınız hep size kalsın. Bir kişi bin söylese de haklı olmaz, 
bin kişi bir söylese de. Toplum ve insanlık ki içindeki çeşitlilikle güzel, aynı denizdeki tüm balıkların 
aynı olmaması ya da tüm çiçeklerin aynı kokmaması gibi. Ortak payda ya da kalıcı bir düzen her 
zaman sağlanır. Önemli olan bu ortayı bulana kadar sesli söylenilebilen ve önemle tartışılabilen 
fikirlerdir. Bir düşünce her zaman bir çığlıktan fazlasını hak eder. Hayatı gördüğünüz çerçevelerinizin 
içine saygı sığdırıp bir kenara atmanız yeterli. Bir fikir üzerine tartışırken alın üstünüze bu yeni 
çerçevelerinizi. Yeni gördüğünüz renkler hayatlarınıza yeni boyutlar katacaktır. Asıl tadı çıkarılması 
gereken kısım bu. Çığlıklarınızla rencide ettiğiniz haksız zaferler değil. 
 
Kaynakça: Munch, Edvard. Skrik (The Scream). Yağlıboya. 1893. Oslo Ulusal Galeri.    
 
 
   
EN	  GÜZEL	  ŞEYDİR	  HATIRLAMAK	  
	  
Bir	  aylık	  bir	  aradan	  sonra	  yine	  sizlerleyim.	  Bunca	  zaman	  size	  hep	  okuğum	  
kitaplardan,	  izlediğim	  filmlerden	  bahsettim.	  Bu	  yazı,	  bu	  köşedeki	  son	  yazım	  olacak.	  
Kim	  bilir	  belki	  bir	  gün	  yine	  başka	  köşelerde	  buluşuruz	  sizlerle.	  Son	  yazım	  şerefine	  
bugün	  bir	  değişiklik	  yapıp	  biraz	  da	  kendimden	  bahsedeceğim	  size.	  	   	  
Ben	   Bilge	   Çevik.	   Birkaç	   aydır	   takip	   ettiğiniz	   üzere,	   yazı	   yazmayı	   çok	  
seviyorum.	  Onun	  dışında,	  Psikoloji	  bölümü	  öğrencisiyim.	  Kitap	  ve	  film	  seçerken,	  
seçimlerimin	   tercihen	   severek	   girdiğim	   bölümümle	   alakalı	   olmasına	   özen	  
gösteriyorum.	   Özellikle	   kitaplarda,	   kişisel	   gelişim	   türünün	   dışında	   bir	   tür	  
aradığımız	   zaman	   roman	   ve	   anı	   türleri	   daha	   çok	   çıkıyor	   karşımıza.	   	   Tahmin	  
edebileceğiniz	  gibi	  bu	  romanlarda	  da	  işin	  içine	  gerilimin	  de	  girdiğine	  rastlamak	  
kaçınılmaz	  bir	  son	  oluyor.	  Bu	  romanlar	  beni	  her	  ne	  kadar	  psikolojik	  açıdan	  etkilese	  
de	  sıkıcı	  tarih	  romanlarına	  tercih	  edilesi	  güzellikteler.	  	  
Bu	   ay	   ben	   de	   sizler	   için	   böyle	   bir	   roman	   seçtim.	   Biraz	   gerilim,	   biraz	  
heyecan..	  Okuduğum	  bu	  roman	  beni	  gerçekten	  etkiledi	  ve	  sizlerle	  paylaşma	  arzuma	  
engel	   olamadım.	   Sizi	   daha	   da	   meraklandırmadan	   hemen	   söyleyeyim,	   bu	   ay	  
köşemize	   konuk	   olacak	   roman	   İngiliz	   yazar	   Steven	   J.	   Watson’ın	   2011	   yılında	  
kaleme	  aldığı	  Uyuyana	  Kadar	  adlı	  roman.	  	  
Roman	  Christine	  adlı	  bir	  kadının	  bir	  sabah	  uyanmasıyla	  başlıyor.	  İlk	  başta	  
karışık	   gibi	   gelen	   roman,	   Christine’in	   hafıza	   problemi	   olduğunu	   anlamamızla	  
çözülmeye	   başlıyor.	   Christine,	   uzun	   süreli	   hafızasında	   problemi	   olan,	   yani	  
öğrendiklerini	   uzun	   süreli	   hafızasına	   aktaramayan,	   hep	   günlük	   öğretilerle	  
yetinmek	   zorunda	   olan	   bir	   kadın.	   İşin	   kötü,	   korkunç,	   hüzünlü	   -­‐veya	   nasıl	  
adlandıracak	   olursanız	   –	   ilginç	   tarafı	   ertesi	   gün	   uyandığında	   yine	   hiçbir	   şey	  
hatırlamıyor	  olması	  Christine’in.	  Bir	  günlük	  bir	  hayat…	  Ne	  kadar	  acı	  düşününce.	  
Sevinci	  bir	  günlük,	  mutluluğu	  bir	  günlük,	  sevgisi	  bir	  günlük,	  anıları	  bir	  günlük…	  
“Seni	   sonsuza	   kadar	   seveceğim.”	   diye	   söz	   verdiğin	   sevgilini	   uyuyana	   kadar	  
sevebilmek…	  	  
Anılar	  demişken,	  anılar	  değil	  midir	  bizi	  biz	  yapan	  ?	  Yaşadıklarımız,	  hayatın	  
bize	  öğrettikleri,	  hayattan	  aldıklarımız,	  hatıralarımızı	  oluştururlar	  hep.	  Anılarımız	  
.	  
olmazsa,	  aklımıza	  kendimizle,	  sevdiklerimizle	  ilgili	  tek	  bir	  güzel	  şey	  dahi	  gelmezse	  
ne	   renk	   olurdu	   dünyamız	   ?	   Düşünüyorum	   da	   benimki	   kapkaranlık	   olurdu.	  
Sevdiğimin	  sesi,	  nefesi,	  kokusu	  bir	  günlük,	  bugün	  var,	  yarın	  yok.	  Düşünmesi	  bile	  ne	  
acıdır Anıları	  olmadan	  nasıl	  yaşar	  insan	  ?	  Hadi	  yaşadı	  diyelim,	  peki	  ya	  her	  sabah	  
yanında	  bir	  yabancıyla	  uyanmak	  olacak	  iş	  midir	  ?	  Nasıl	  da	  zordur	  Christine’in	  
durumu.	  O,	  hayattan	  değil	  bir	  başkasından	  öğreniyor	  kimi	  sevdiğini,	  kim	  olduğunu,	  
nerede	  olduğunu,	  kaç	  yaşında	  olduğunu,	  hatta	  belki	  nasıl	  olduğunu.	  	  
Yazıma	  başlarken	  de	  dediğim	  gibi,	  böyle	  kitaplar	  beni	  çok	  etkiliyor.	  Daha	  
doğrusu	  bu	  hastalığın	  bir	  kurmaca	  olmadığını	  düşünürsek,	  bu	  kitapların	  gerçeklik	  
boyutları	  sanırım	  beni	  bu	  kadar	  etkileyen	  şey.	  Hani	  hep	  derler	  ya,	  içinizdeki	  çocuk	  
hiç	  büyümesin	  diye,	  neden	  derler	  hiç	  düşündünüz	  mü?	  Ben	  düşündüm.	  Bazen	  dünya	  
o	   kadar	   ağır,	   o	   kadar	   zor	   gelir	   ki,	   içinizdeki	   çocuğun	   masallarına	   sığınmak	  
istersiniz.	   Peki	   kendinizi	   unutmayı	   bir	   kenara	   bırakın,	   ya	   hatırladığınız	   bir	  
masalınız	  bile	  kalmamışsa…	  Nasıl	  başa	  çıkılır	  bu	  koca	  dünyayla	  ?	  Gün	  gelir,	  o	  
yaşanan	  ve	  yalnızca	  uyuyana	  kadar	  hatırlanacak	  olan	  küçücük,	  kısacık	  bir	  günde	  
dünya	  yıkılır	  başınıza.	  Hayat	  öyle	  süprizlerle	  dolu	  ki,	  ne	  zaman	  ne	  olacağı	  hiç	  belli	  
olmuyor.	  	  Bu	  açıdan	  baktığımız	  zaman	  özenilecek	  bir	  hayat	  mıdır	  acaba	  Christine’in	  
hayatı	  ?	  Unutmak	  iyidir	  derler.	  Unutmak	  iyi	  midir	  gerçekten	  ?	  Mutluluklar,	  acıları	  	  
unutturur.	   Peki	   ya	   acılarımızı	   hiç	   hatırlamıyorsak	   ?	   Mutluluğumuzu	   üzerine	  
koyabileceğimiz	  bir	  üzüntümüz	  yoksa	  geçmişten,	  ya	  mutsuzluğumuzu	  hep	  boşluğa	  
bırakıyorsak	  ?	  Gerçekten	  anlamı	  kalır	  mı	  o	  zaman	  hayatın	  ?	  Unutmak	  gerçekten	  de	  
iyi	  midir	  ?	  	  
Ben	   bu	   son	   yazımda	   sizlerin	   ufkunda	   birkaç	   paragraftan	   daha	   çok	   yer	  
edinmek	   istiyorum	   işin	   doğrusu.	   Aklınızın	   bir	   ucunda	   kalayım	   istiyorum.	   Bu	  
nedenle	   yazımı	   sizlere	   soracağım	   birkaç	   soruya	   cevap	   bularak	   sizin	  
tamamlamanızı	  istiyorum.	  Şimdi	  biraz	  düşünelim.	  Geçmişteki	  acılarınızı	  unuttunuz	  
mu	  ,	  yoksa	  üzerlerini	  büyük	  mutluluklarla	  mı	  kapattınız	  ?	  Unutmak	  gerçekten	  de	  
sandığınız	  kadar	  güzel	  bir	  şey	  mi	  ?	  Christine’in	  hayatı	  üzerine	  biraz	  düşündükten	  
sonra	  yine	  bir	  kriz	  anınızda	  “Her	  şeyi	  unutmak	  istiyorum.”	  cümlesini	  kurabilecek	  
kadar	  cesaretiniz	  var	  mı	  hala	  ?...	  
Yazımdan	   kendime	   not	   :	   	   Daha	   genç	   yaşta	   olmana	   rağmen,	   zorluklar	  
karşısında	  hemen	  pes	  eden	  yapından	  vazgeç	  isterim.	  Bu	  yazıyı	  her	  okuduğunda	  
hayata	  tekrar	  tekrar	  teşekkür	  et,	  kötü	  olayları	  unutma.	  Onlar	  senin	  doğrularının	  
zeminleri.	  Ve	  hep	  yaz,	  yazmaya	  devam	  et.	  Eğer	  bir	  gün	  olur	  da	  her	  şeyi	  unutursan,	  
bırak	  da	  geçmişten	  bir	  şeyler	  kalsın	  yanında.	  	  
	  
Hep	  sevgiyle	  ve	  sağlıkla	  kalın	  sevgili	  okurlarım.	  	  
Görüşmek	  üzere.	  
	  
	  
Bilge	  Çevik	  	  
En Karanlık Korkumuz 
Aklımızın bir köşesinde hep o korku yok mudur? Çocuğundan yaşlısına, gencinden yetişkinine 
herkesin aklında o korku vardır. Sevdiklerini geride bırakmak, onları bir daha görememek, istediklerini 
yapamamış olmak, hep daha fazlasını ve daha fazlasını istemek… Ölüm korkusu… Sadece bu 
sebeplerden mi yoksa bencillikten mi bilinmez. Belki de bilinmezlikten. Öldükten sonra ne olacak, o 
an neler hissedilecek, cennete mi gideceğiz yoksa cehenneme mi ya da cennet ve cehennem diye bir 
yer var mı? Öldükten sonra yaşam devam eder mi? Peki ya beden ölünce ruhumuza ne olur? Hiç 
kimse, dünyanın en bilge insanı bile bilemez bu soruların cevaplarını. Bir kişi çıkıp da cevaplayamaz bu 
soruları. Herkes korkar. Belki herkes için değişir bu korkunun derecesi ama hissetmeyen tek bir insan 
bile yoktur. 
Peki ya insanoğlu ölümsüz olsaydı? O zaman neler olurdu? Her şey daha mı iyiye giderdi yoksa bir 
kargaşa mı oluşurdu? İşte bu soruların yanıtlarını arıyor Jose Saramago ‘‘Ölüm Bir Varmış Yokmuş’’ 
adlı kitabında. Kimsenin adını bile bilmediği bir ülkede insanların ölmemesiyle başlar hikâye. Fakat 
hiçbir şey umulduğu üzere dört dörtlük gitmez. Ülkede karmaşa çıkar. Devlet, yetkililer, hastaneler ve 
kilise hiç kimse ne yapacağını bilemez. Çıkarlar söz konusu olduğu zaman insanlık kaybeder içindeki 
iyilik kavramını. Sistem devreye girer. Fakat her şey değişir bir anda ölümün tekrardan kapıyı 
çalmasıyla. Ölümsüz dediğimiz insanların ölüm zarfları gelmeye başlar birer birer. 
Jose Saramago’nun diğer kitaplarında da olduğu gibi ilgimi çeken en büyük şey devlete, düzene ve 
dine olan eleştirileri olmuştur bu kitabında. Kilisenin çaresizliği, nasıl ölüm üzerine bir düzen 
kurdukları, insanların bu en karanlık korkusunu kullanarak ve biraz da süsleyerek nasıl kendilerine 
inandırdıkları ve daha fazlası… Elbette ki sadece Hristiyanlar için yazılmış eleştiriler olarak 
görmüyorum ben bunları. Müslüman’ı, Yahudi’si, Hristiyan’ı ve daha fazlası… Tüm dinler için 
eleştiriler çok güzel ele alınmış. Ardından Saramago’nun devlete olan bakış açısı. Tam olarak içimde 
tuttuğum, haykırmak istediğim fakat bir türlü sesimi duyuramadığım noktalar… Ucuz, basit ve sıradan 
insanlar olduğumuzdan mıdır bilinmez, hepimizin bir eleştirisi vardır fakat kimse çıkıp da bunları dile 
getirmeye cesaret edemez. Kitapta ölümlü olmak isteyen insanların sınırdan geçişini sağlayan bir 
örgüt ile devletin yaptığı antlaşmalar, günümüzde de halkın gözünden saklanan, kulaklarından 
kaçırılan, insanların haberleri olmadan devletlerin çevirdiği işlerle çok güzel bağdaştırılmış ve bunlara 
örnek olmuştur bana kalırsa. Nedendir bilinmez ama kitabın asıl hikâyesinden çok bu çaresizlikler 
dikkatimi çekti benim. 
Dürüst olmak gerekirse ‘‘Körlük’’ ve ‘‘Görmek’’ kitaplarından sonra Saramago’nun bu kitaptaki dili 
beni biraz soğuttu kitaptan. Bitmek bilmeyen betimlemeler, uzun uzun paragraflar ve sayfalar… Bu 
yüzden kitabı defalarca bırakıp elime tekrar tekrar aldığımı bilirim. Fakat ne olursa olsun, yeniden 
bağlamıştır kitap beni kendine. En karanlık korkumu işlediğinden midir bilinmez ama üzerimde büyük 
bir etki yaratmıştır Saramago. Sonuçta gerçek hayatta böyle bir şeyin, ölümsüzlüğün, başımıza 
gelmeyeceğinden eminim. Bu yüzden bu kitap beni kendi ölümüm ve çevremdekilerin ölümü, ne 
yapacağım ve neler yaşayacaklarım, geride bırakacaklarım ve sevdiğim insanlar hakkında düşünmeye 
zorladı. Diğer bir deyiş ile en karanlık korkumu ortaya çıkardı ve beni onunla yüzleştirmeye zorladı. 
Son olarak insanları düşünmeye, sorgulamaya iten, sahip olduklarımızın değerlerini, hatta ve hatta 
ölümün bile değerini anlatan bu kitabı arkadaşlarıma da tavsiye edebilirim. Benim için bir kitabın en 
büyük ölçütü budur. Eğer ben tavsiye edebiliyorsam, kitap bende güzel bir izlenim bırakmıştır. 
Ya Siyah Ya Beyaz 
         Kaç kere yalan söyleyebilir bir insan? Kaç kere kandırabilir karşısındakini? Kaç söz yeter 
inandırmaya birisini? Tahminimce çok dil dökmeye gerek yok. Bence insan doğası öyle bir şey ki çoğu 
zaman herkes içteki iyiliği görmeye odaklı olduğu için bir iki tatlı söze kanıyor, inanıyor karşısındakine. 
Hatta bazen hayatının merkezine koyuyor o kişiyi. Ne derse hiç düşünmeden yapıyor. Ne söylerse 
şüpheye bile düşmeden kabul ediyor.  
           Peki ya bir kere yalanını görüp açığını yakaladıktan sonra da güvenebilir mi insan birine? Adam 
yerine koyup dinleyebilir mi? İnanır mı söylediklerine? Açıkçası ben inandım. Belki de inanmak 
istediğim için inandım sadece. Çünkü biliyordum bir kere yalan söyleyen birinin bunu hep yapacağını, 
alışkanlık haline getireceğini. Bir süre sonra bu yalan olmaktan çıkıyor çünkü. Kendileri de inanıyor 
söylediklerine, yapmadım diyerek yaptıkları şeylere. Ne kadar inkar etseler de göz önündeki gerçeği 
saklayamasalar da saklamak istiyorlar.  
           En yakınım dediğim insan gözümün içine baka baka yalan söylediğinde anladım ben bunu. 
Üstüne ısrarla gitmeme rağmen bana gerçeği söylemediğinde anladım. Doğrusunu bildiğim yalanı 
tereddüt bile etmeden bana rahatça anlatırken anladım. Bilmediğimi düşünmesine izin verdim belki 
haftalar belki aylarca. En sonunda karşısına geçip yüzleştiğimdeyse hala bana kendini yarandırmak 
istemesinin nedenini sordum durdum kendime. Bana neredeyse her konuda yalan söylemesine, 
etrafa farklı yüzüme farklı konuşmasına rağmen neden bunun başlarda farkında olamadığımı sordum. 
Meğer ben at gözlüğüyle bakıyormuşum etrafıma. Gözümün önündekini görememişim. Sonra sonra 
bunu yapmayı bıraktığımda farkına vardım ki sadece kendimi kandırıyormuşum. Aslında bakarsanız 
beni kandırdığını düşünerek asıl kendini kandıran oymuş da ben bunu da fark edememişim. İnsanın 
güvendiği birine sırt çevirmesi, yalan söylediğini anlaması çok gurur kırıcı bir duyguymuş. Bir yandan 
yapmaz o öyle derken bir yandan da tam da yapmaz dediğiniz şeyi yaptığını görmek çok zormuş. 10 
yıllık arkadaşlığı hatta kardeşliği bir daha aynı olamayacağınızı, aynı hissedemeyeceğinizi bildiğiniz için 
silip atmak, atmaya çalışmak çok zormuş.  
          Sosyal medyada gezinirken tesadüfen Victor Hugo’nun “Hayatta kimseye güvenmeyeceksin 
demek saçmalıktır inan. Ama kime ‘iki defa güveneceğini’ hesaplamalı insan.” Sözünü görmesem 
düşünmeyecektim belki de hiç bunu. Aklıma gelmeyecekti ‘kardeşim’. Sahi kaç ay olmuştu beni 
arkadan bıçaklayalı? Saymayı bırakalı baya bir oldu onu biliyorum. Ama bana bu duyguyu yaşatalı ne 
kadar oldu onu bilmiyorum. Çok incindiğimi biliyorum. Bu olaydan sonra başka bir arkadaşıma 
güvenemedim onu biliyorum. 
           Fakat aslında şu an bir daha kimseye güvenmeyeceğim, güvenemeyeceğim demek de boş laftan 
öte değil. Birine ona güvendiğim kadar güvenemeyeceğim belki ama güveneceğim yine. İçimi 
dökeceğim, hissettiklerimi anlatacağım, tüm sırlarımı paylaşacağım. Belki de herkeste onun 
yorumlarını, onun mimiklerini arayacağım. Ama asla bir daha ona güvenmeyeceğim, onu 
aramayacağım. Ona kapılarım kapalı artık ve geri dönüşü yok ne yazık ki bir daha açılmayacak o 
kapılar.  
 
         Çünkü ben her zaman aklı başında bir insan net olmalı diye düşündüm. Böyle olmaya da özen 
gösterdim yaşadığım bu kısa hayat boyunca. Bana göre bir şey ya beyazdır ya siyahtır, benim 
hayatımda grilere yer yok. Bence kimsenin de olmamalı. Çünkü griler sadece hayatı zorlaştırır. 
‘Acaba?’ Diye düşünür insan ister istemez. ‘Bu sefer yapmaz mı?’ Diye düşünür. Ben öyle 
düşünmüyorum. Bir kere yapmışsa insan bir hata, bir daha yapar; hatta belki tüm önlemlere rağmen 
aynı hatayı birkaç kez daha yapar. İşte bu yüzden kime sırt dayayacağını iyi seçmeli insan. Çabuk 
güvenmemeli, körü körüne inanmamalı. Herkese güvenmeye çalışmalı ama kimseye iki defa 
güvenmemeli. Hem böylece üzülmez belki de. Duvarın arkasından bakar çoğu kişiye ama canı yanmaz 
hiç değilse. 
                                        KARIŞMIŞ ANTABUS 
          Hepimizin korkusudur birgün gazetelerin üçüncü sayfasında bizim 
de haberimizin olacağı. Yaşananların ve yaşayanların hiçleştirildiği, 
düşüncesiz ve bencil haber anlatımı da, bu korkumuzu artıran 
etmenlerden. Antabus adlı romanda da üçüncü sayfa haberine sıkışmış, 
belki de sonsuza dek orada kalacak bir hikaye karşılıyor bizi. Kitabı 
okurken izleyici statüsüne konuluyor, olayların gidişatını alaycı bir dille 
öğreniyoruz. Karakterler o kadar sahici, o kadar günlük hayattan ki, 
olayların bu denli gerçekçiliği aynı zamanda ürkütüyor da. Kullanılan 
alaycı dilden dolayı oluşan huzursuz bir gülümsemeyle okunan bu 
roman, toplumun gerçeklerini, kadını değersizleştiren yargıları, 
görmemezlikten gelinen konuları yüzümüze birer birer vuruyor. 
Leyla yani romandaki üçüncü sayfa karakteri, belki biraz klasik fakat 
          
aynı zamanda toplum gerçeği olan, baskıcı bir aileden geliyor. Çalışması 
için işe başlatılıyor ve herşey bu yolda başlıyor zaten. O yolda Leyla, 
aşık oluyor, tecavüze uğruyor, terk ediliyor, aldatılıyor. Bu noktada 
farkediyoruz ki, büyük bir aşkın baş kahramanını oynadığımızı 
düşünürken, üçüncü sayfa haberlerinde bir nesne olmamız an meselesi. 
O haberlerde sadece o kadınlar sıkıntı çekmiyor, aslında tüm toplum 
tecavüze uğruyor, hepimiz öldürülüyoruz. Olayları hep dışarıdan izlememiz bizim de başımıza gelmeyeceği anlamına gelmiyor. O yola biz 
de girdik aslında, biz de yaşadık, yaşıyoruz, şiddete maruz kalıyoruz, 
her gün lanet ediyoruz, belki hayattan bıkıyoruz. Aynı zamanda, bu tür 
olayları bireysel düşünmek de bir o kadar yanlış. Bu suçlarda şiddeti 
uygulayan karşı tarafı tek başına cezalandırmak kadar geri bir düşünce 
yoktur çünkü bu sadece bireysel bir olay değildir, tüm toplum suçludur. 
Bir kadın tecavüze uğruyorsa bu toplumun bozukluğundandır, bir erkek 
çocuğa kız gibisin dendiğinde sinirlenip tepki veriyorsa, bu aile ve 
toplumun bozukluğundan, yanlış yetiştirme tarzından, dar görüşlülükten 
meydana çıkar. Halbuki gördüğümüz sadece çocuktur ama sorun 
aslında o kadar derinlerdedir ki. Derinlerde toplumsal cinsiyet eşitsizliği 
ve gelecekte meydana çıkabilecek şiddete eğilim vardır. Baskın olma 
isteği vardır. 
Biz hep kendi bildiğimizi yapar, şiddet dozumuzu kendi istediğimiz 
          
zamanlarda haberleri izleyerek veya okuyarak alır, onun dışında 
dünyadaki olaylara kendimizi, ailemizi kapatır izletmeyiz, öğrenmeyiz, 
duymak zor gelir, üzerine düşünmek katlanılmaz olur. Bu yaşanan 
olaylar için birşeyleri değiştirmek istemeyiz, hayatımıza kaldığımız 
yerlerden devam ederiz. Çünkü görmemezlikten gelme huyumuz vardır 
hepimizin. İstemediğimiz, bizi mutsuz edecek şeylerle yüzleşmek istemeyiz. Neden mutsuz olalım ki deriz. Zaten güzel bir hayatımız, 
ailemiz, istediğimiz tarzda bir düzenimiz vardır. Tatsız olaylarla üzülmek 
istemez, susarız. Bu kitapta ise Şahiner, kullandığı alaycı dille yüzlerde 
huzursuz bir gülümseme oluşturur, ama bu buruk gülümseme 
okuyucularda utanca sebep olur aynı zamanda. İnsanların bir şeyleri 
sorgulamasını sağlar. 
Değinmek istediğim belki de en önemli nokta aslında suçların, 
          
yaşananların bireysel olmadığıdır. Hiçbir suç bireysel olmadığı gibi 
toplumun eğitilmesi gerekmektedir. Kadına uygulanan bu şiddet, tecavüz 
gibi olaylarda durumu ciddiye almayıp, alaycı şekilde tavırlar edinen, 
bunu yılların bir klasiği olarak gören polis memuru ile yapılacak bir iş 
değildir bu. Bugün bizim toplumumuzda da bu tür suçların, kadına 
şiddetin azalması gerekirken artmasının başında gelen en önemli etmen 
bu tür konularla gerçek psikologlar veya uzmanların ilgilenmesi 
gerekirken, kendi çapında olayı çözdüğünü zanneden cahil polis 
memurlarına bu görevi veren, düşünce yapıları da yine o memur kadar 
dar ve gelişememiş olan baştaki insanlar yüzündendir. Daha 
çocukluktan cinsiyet eşitsizliğinin bilinç altına yerleştirildiği bir toplumda, 
ne derece ilerleme kaydedilebilir tartışılır. Leyla’ya çocuklarından bile vazgeçebilmeyi göze aldıran bu 
          
olayların anlatıldığı kitap, mantık akışı ve alaycı anlatımıyla çok rahatsız 
edicidir. Çünkü yüzleşme gerektirir. Bu kitapta, rahatsız olunarak 
önümüze koyulan toplum gerçeğini, kadın olmanın zorluklarını, kadına 
şiddeti ve yaşananların insanı ne konuma getirebileceğini en iyi şekilde 
gözlemleriz. Şems’in dediği gibi, “ Kadın anlayana nefes, anlamayana 
nefstir. “ 
Kaynakça:
Şahiner, Seray. Antabus. Can Yayınları, İstanbul: 2015. 
BERKAY TAŞCI 
21601663 
-HAZİNE AVCILARI- 
İNANDIKLARI UĞRUNA CANLARINI VERENLER 
İnsanlık tarihi iki görkemli dünya savaşına tanık olmuştur ve bu savaşların görkemli 
olmasının sebebi de başlatanların değil sonlandırmak için canlarını feda ederek tarihlere ve 
kültürlere sahip çıkan insanların olmasıdır.  Sanat, her türlü resim, heykel, mimari, tiyatro gibi 
yazılı ve görsel olgular içermektedir. En önemlisi de sanat kültürlerin özelliklerini, 
karakterlerini, yaşayış biçimlerini geleceğe aktarabilmesi sayesinde bir miras niteliği 
taşımaktadır. Bütün savaşların insanlık tarihi adına bir yıkım olduğunu kabul edersek, 
kimsenin düşünemediği bir açıdan bu savaşlar aslında gelecek için hazırlanmış büyük bir 
mirasın da parçalanması demektir. Çoğumuz bilmiyor olsak da ikinci dünya savaşı bunun açık 
bir örneğidir. Almanya lideri Adolf Hitler’in kendine ait bir müze kurmak istemesiyle 
başlayan büyük hırsızlık akımı müttefik devletler savaşı kazanana kadar devam etmiş ve bu 
süre zarfında sayısız eser savaş arasında yakılıp yıkılmıştır. Fakat şöyle bir kritik detay vardır 
ki; asker bile olmayan bir grup sanat adamının fedakârlıkları sayesinde Fransa ressamlarıyla 
İtalya da heykeltıraşlarıyla ünlenip günümüze kadar gelebilmiştir. 
  Bu sanatçı grubuyla ilgili olayları, yaşananları, hayatlarını Hazine Avcıları filminde 
detaylıca görmek mümkündür fakat asıl sorulması gereken bir soru vardır, o da bu adamların 
bilinmemesinin, tanınmamasının sebebi nedir? Bu soru aslında değerlerimiz ve 
önemsediklerimizle alakalıdır çünkü bu adamlar binlerce sanat eserini kurtarırken canlarını ve 
varlılarını geride bırakmışlardır. Böyle bir fedakârlık asla kolay değildir ama eğer kendimizi 
adadığımız bir gerçek varsa ve bu tehlikedeyse o zaman düşünmek bile anlamsızdır. Bizi biz 
yapan cebimize giren para ya da evimizin kapısında bekleyen arabanın rengi değildir, bizi biz 
yapan uğruna savaştıklarımız ve hayatımızı adadığımız olgulardır. Bu bazıları için fikirleri 
bazıları için de ürettikleridir fakat her iki durumda da verilen emek, dökülen ter aynı derecede 
önemlidir. Bu insanlar da sanat adamıdırlar, kimi için çizdikleri, kimi için şekil verdikleri 
hayatlarının anlamıdır ve dünya çapında sanat tarihi için böylesine bir yıkım belki benim 
tarafımdan önemsenmeyecek ama onlar tarafından can pahasına savunulacak bir durumdur.  
  Muhammed Ali yaptığı spor için ve seçtiği dini için savaşmış, hapse girmiş ve sayısız 
suçlamaya maruz kalmıştır. Drazen Petrovic oynadığı basketbol için ulusu tarafından dışlanmayı göze almıştır. Mustafa Kemal savunduğu fikirleri ve inandığı milleti için idam 
kararına çarptırılmıştır ama asla savaşmakta, gerektiğinde de canını ortaya koymaktan bir an 
bile tereddüt etmemiştir. Bu adamların ortak olan noktası ise Muhammed Ali dünyanın en iyi 
boksörü, Petrovic Avrupa tarihinin en iyi oyun kurucusu Mustafa Kemal de Türkiye 
Cumhuriyeti’nin atası olmuştur. İkinci Dünya Savaşı’nın bu isimsiz sanat adamları da belki 
eserleriyle bir iz bırakmamışlardır ama korudukları sanat dallarıyla büyük bir kültür mirasının 
günümüze gelmesini sağlamışlardır. O yılları, o savaşı çok okumuş biri olarak hiç 
duymadığım gerçek bir hikâyeyi izlerken sanırım en aklımda kalan olay herkesin bildiği 
dünyaca ünlü olan Meryem Ana heykelini kanını dökerek savunan ve bu amaçta hayatını 
kaybeden heykeltıraşın son anında heykele sarılması ve gözlerinin kapanmasıdır...  
  Sanata her zaman büyük bir saygım olmuştur. Çok ciddi bir yeteneğim olmasa da lise 
de çizimler, birkaç yağlı boya çalışmışlığım da vardır fakat örnek almaya çalıştığım 
Picasso’nun eserlerini incelememin bu isimsiz kahramanlar sayesinde olduğu; Louvre 
Müzesinde insanı hayran bırakan sayısız tabloyu da onların sayesinde görebildiğim geçeği… 
Dediğim gibi her insanın kendini adadığı fikirleri, yetenekleri ve ilgi alanları vardır. İnsan 
bunlar için yaşar ve eğer gerektiğinde de bunlar için canını vermekten tereddüt etmezse 
kendisini de, fikirlerini de ölümsüzleştirebilir. İsimlerin bir caddede, bir kitapta ya da bir 
mezar taşında yazması önemli değildir; insanı insan yapan sevdikleri uğruna, inandıkları 
uğruna, fikirleri uğruna yaptığı fedakârlıkların yüceliğidir.   
Fikirleri ve inandıkları uğruna canını feda edenlere saygılarımla…  
 
Kaynakça 
Clooney, George. Hazine Avcıları. 2014. Tiglon Film. Film. 
http://tr.web.img4.acsta.net/c_300_300/pictures/14/03/06/11/07/579859.jpg 
 
                ELLERİ KÜÇÜK KALBİ BÜYÜK KADIN: JEHAN BARBUR 
“Sarılmayı dilediğin ve aklına sakladığın o güzel adamı ya da kadını bulalım. Uzaktan izleyelim 
ve biliyor musun? Bu bile yetsin kalbimizin çarpmasına.” (sf. 68)  
Aslında ilk defa deniz görmüş bir çocuğun, Allah’ın her günü görmesine rağmen 
gökyüzünde uçağın bıraktığı izleri görüp sevinen koca bir adamın, sevdiği adamın savaştan 
dönmesini bekleyen yaşlı bir kadının umudu, yaşam sevinci var Jehan Barbur’da. Mutlu olmayı 
becerebilen bir kadın olduğuna eminim. Kötü geçen bir günde etrafa gülücük saçan bir bebek ya 
da sokak müzisyenlerini gördüğünde içinin ısındığını hissedebiliyorum. Ama gelin görün ki, bu 
narin kadını da yormuş zalim aşk. O da “Bazen içindekini sadece bir başkasına anlatabilirsin; 
sadece bir başkasına.” (sf. 130) deyip bir şeyler karalamış, belki küllüğün dolup taştığı, rujunun 
kadehte iz bıraktığı karanlık bir gecenin kucağında belki herhangi sıkıcı bir toplantı sırasında. 
Çok da iyi yapmış, en az şarkıları kadar dokunuyor kalemi, usul usul akıyor gözyaşlarım 
sayfalara. 
“…O deli adamın gözlerinde 
On saniyeden fazla duramıyorum.” (sf. 36)   
Belli, aşkın hakkını vermiş, dibini sıyırmış elleri küçük kalbi büyük kadın. Yoksa 
“Sevmenin işteş haline ne de çabuk dönülüyor. Buna belki başka bir isim bulmak lazım. Çünkü 
benim bildiğim sevmek, başka hallerle de olur bazen. Sadece dokunarak birbirine ya da uzun 
uzun gözlerinin içine bakarak birinin.” cümleleri dökülmezdi kaleminden. O şarkıları da 
yazamazdı aksi olsaydı. Belki en güzel günlerini yaşadı o sıra. Ama sonra batmış, yaralamış her 
bir hücresini aşk. Anladığım kadarıyla ayrılmış sevgilisinden. Valizini toplayıp kapıyı çarpıp 
çekip gitmesi kadar sert olmuş gidişi.  Ama sonrasında sızlamış yüreği. Kendine bile itiraf etmeye çekinmiş ama özlemiş “deli 
adamını”, unutamamış. Makyajını temizlemeden yattığı geceler çok olmuş gibi.  
 
“…Olur mu sana da? 
Benim kadar nefes alamadığın? 
Benim kadar –az- nefes aldığın?...” (sf. 125) 
 
Unutamamak… “Unuttum” demek bile unutamadığımızı gösterir hâlbuki. Zordur bu 
kadar kanayıp da ölmemek. Her şeyi zorunda olduğu içinmiş gibi yapmak, hiçbir zevk alamamak, 
kalabalığın içinde yalnız hissetmek. Bazen bedenen var gibi gözükürüz fakat ruhumuz, kalbimiz 
işin içinde değildir. İnsanın içindeki çocuk da çoktan terk etmiştir bedeni. Öylesine eksik kalmış 
hisseder insan. Çareyi başka kollarda, yataklarda, aşklarda aramış ama aradığını bulamamış 
olmalı. 
“…Aynı şeyleri söylüyoruz birbirimize 
Başkalarında eskittiğimiz “aynı sevmeleri” 
Senin sesin 
Benim ellerim 
İşte yeniliyor eskiden söylenilenleri de.” (sf. 42-43) 
“Gönlüm” bir yerden ısırıyor bu acıyı! Teoman’a “Biz büyür dünya değişirken, birbirimizi 
düşünüp başkalarıyla sevişirken” sözlerini yazdıran duyguyla aynı neredeyse. Ne kötü değil mi? 
Kendinizi hayatıma devam ediyorum, her şey çok güzel, işte onsuz da mutluyum, başkasına 
kalbimi açtım diye inandırırsınız ama bir gün “sözde” sevgilinize gönlünüzün kaldığı kadının ya 
da adamın adıyla seslenirsiniz. Meğer ona söylediğiniz tüm aşk sözleri, aldığınız her hediye en önemlisi ona karşı hissettikleriniz aslında “o”na ait değilmiş. En acısı ölmüyor da insan, 
şanslıysanız güçlendirir sizi bu acı. Yok kaldıramazsanız işte o zaman fena. 
“…İyiyim bakma 
Vicdan da yapmıyorum artık beni çağırmalarına  
Seninle öğrendim desem yalan olmaz 
Sevilmeden bir şeyi sevmeyi…” (sf. 85) 
Ne büyük çelişki… Bu denli âşık olup bir o kadar kaçmak o adamdan ya da kadından. 
Kendini engellemek… Unutamamak ama bizim için yanlış olduğuna adımız gibi emin olmak. 
Onu düşünmeden uyuyamamak o başka birine sarılırken. Zaten onun için artık yoldan geçen 
herhangi birinden farkımız kalmamıştır belki de, her neyse.   
“…İyiyim sen bakma; hoş baktığın da yok ya!” (sf. 85) 
                                                                                                  Buket Nur Ekim  
      
 
    
             
'Geçmiş' Geçmiş Dostlar, Geçmiş Olsun! 
  Küt diye konuya dalacağım. Bağışlayın. 
Dünya değişiyor dostlarım, memlekette her gün dev dev binalar yükseliyor, boy atıyor. 
Çocuklar büyüyor, ilkokul sıralarından ortaokul lise sıralarına terfi ediyorlar. Liseliler 
üniversiteye ve az bir kısmı da iş hayatına atılıyor. Herkesin bir hayatı var, herkes bir 
koşuşturma peşinde. Liseli kardeşlerime soracak olursanız dertleri çok, kapı gibi üniversite 
sınavı onları bekliyor. Sokaktan birini çevirip sorsak emin olun onun derdi de büyük. Söz 
gelimi bakkal Kemal Amca artık işi bırakıp köydeki evine çekilmek için planlar yapmakta 
ama ya uzak şehirlerde okuyan çocuklarına para gönderemezse? Ya da yaptığı yemekler 
dillere destan olan Ayşe Teyze için ne demeli? Çocuklarının geleceğini düşünüyor. Ha tabi bir 
de eşinin yatalak babası var onun için de gecesini gündüz ediyor. Peki ya onlara yeteri kadar 
vakit ayıramazsa? 
Sürekli bir koşuşturma içindeyiz, sürekli bir şeyleri kafamıza takıp onları düşünerek 
hayatımızı sürdürüyoruz (ya da acaba sürüklüyoruz mu demeliydim?). Bir derdimiz bitiyor 
hemen bir diğeri… Sonra diğeri sonra başka biri derken acaba nereye kadar? Bugün bu 
sorudan ziyade cevaplamak istediğim başka bir soru var: Bütün bu koşuşturmanın içinde 
kendi dünyasını yaratıp orada hayatlarını sürdürenlerimiz yok mu? Elbette var: çocuklar. 
Ne güzeldi değil mi o geçmiş güzel, çocukluk günlerimiz? Dertlerimizin tasalarımızın 
olmadığı -ve ne yazık ki- bir an önce büyümek istediğimiz o günler. Mesela ben kendi 
küçüklüğümden birkaç şey anlatayım sizlere, naçizane. Derdimiz, tasamız yoktu hiç 
dostlarım. Her gün okuldan eve gelip sokağa atardık kendimizi. Başlardık top peşinde 
koşmaya veya sadece koşardık. Birbirimizin peşinden koşardık sadece. Örneğin “11 -50” 
denen bir oyun vardı. Sahi neydi o oyunun amacı? Aman neyse ne koşardık işte, birbirimizi 
yakalayıp mutlu olurduk. Sonra yorulurduk elbet, tabi yorulacağız büyük bir iş yapmıştık ne 
de olsa, koşmuştuk gün boyu. Artık bu yorgunluğu bir ödülle taçlandırmamız gerekiyordu. Ne 
mi yapıyorduk? Mevsimine göre değişiyordu yaptığımız işlem aslında. Diyelim ki yaz 
aylarındayız o zaman hadi herkes koşsun eve, alsın alabileceği kadar parayı dondurma 
yiyeceğiz, sonuçta kendimizi ödüllendireceğiz.  
“Peki ya güz aylarında ne yapıyordunuz?” diye sormayın sakın, ama artık sordunuz bir 
kere söyleyeyim o zaman. Hemen alt mahalledeki Kel Asım’ın incir bahçesinde alıyorduk 
soluğu. Yaşlı adamcağız ne yapacağını şaşırırdı, tabi ilk başlarda biraz göz yumdu 
bahçesinden incir almamıza ne de olsa o da biliyordu çocuk olmanın ne demek olduğunu. 
Fakat biz yeni nesildik –maalesef- utanmazdık, arlanmazdık. Önce birkaç kez taş attı, 
kovaladı bizi, uslanmadık. Sonra bir gün baktım Yasin telaşlı telaşlı bize doğru koşturmakta. 
“Ne oldu?” dedik. “Geliyor” dedi “Kel Asım geliyor, manyak adamın elinde tüfek var.” 
Çıldırtmıştık adamı sonunda. Ne mi yaptık sonra? Koştuk tabi yine, yan taraftaki tütün 
bahçesinin içine doğru korkusuzca. Acaba pasif içici mi olmuştuk yoksa o küçük, çocuk 
yaşımızda? Hiç umurumuzda değildi ki nerede koşarsak koşalım mutluyduk çünkü. 
“Saçmalama ya nasıl mutlu olur insan?” diye düşünebilirsiniz fakat emin olun Yasin “Kel 
Asım’ın elinde tüfek var!” diye bağırdığında dahi korkmadık sadece birkaç ısırık daha aldık 
incirlerden biraz daha koşabilmek için. 
Dertsizdik, tasasızdık işte. Adettendir soralım yine de. Hiç mi derdimiz yoktu peki? 
Haa, tabi vardı elbet. Mesela öğretmenin verdiği hayat bilgisi ödevi zordu, ne de olsa koskoca yarım saatimizi alacaktı. Ahh, o yarım saatte kaç maç yapılırdı kim bilir? Bu arada maç 
dediysem yanlış anlamayın futbol topuyla oynamazdık, oynayamazdık yasaktı çünkü okulun 
bahçesinde futbol topu beden dersleri dışında. Lakin bu da bizi engelleyemezdi, bizim için 
böyle bir şey dert olamazdı hiçbir zaman. “Getirin yarım litrelik pet şişeleri, içlerine kum 
doldurup onları futbol topu(!) yapacağız!” Dertsizdik tasasızdık işte ve hep mutluyduk. 
Şimdi bakıyorum da “Ahh nerede o eski günler!” diyerek dert yanan büyüklerim ne 
kadar da haklıymışlar. Ne güzelmiş o günlerimiz meğerse boşunaymış büyümek için acele 
etmemiz. Çünkü artık, yazarın da dediği gibi, “Geçmişi düşünmeye dahi vaktimiz yok.” 
Geçmişi öldürmüşüz biz içimizde. Şimdi elimizdeki imkânlar çok daha fazla belki fakat hiçbir 
şey o günkü tadı vermiyor. Bir an önce hayata atılmanın, sürekli bir şeylere dertlenmenin 
hiçbir anlamı yokmuş meğer dertsiz, tasasız ve mutlu bir şekilde çıtkırıldım incir ağacının 
dalında oturmanın yanında. 
Ne mutlu o günleri yaşamış olanlara! 
Ahmet Emin Babutcu 
KAYNAKÇA 
Aksakal, Ayşen. Lakin İyi Yaşadık, Everest Yayınları, 2016.    
Ahmet MALAL   
  
                           ZAMANI PARÇALAMAK   
     Resim çizmek, bir şeyler karalamak her zaman hoşuma gitmiştir. Birçoğu anlamsız olsa da 
yüzlerce belki de binlerce karalanmış kâğıdım olmuştur. Elime kâğıt kalem alınca bir şeyler 
karalama huyum parmak kaslarımın kalem tutma yetisini kazandığı güne kadar uzanıyor. 
Küçüklüğümden beri çizime olan ilgim diğer sanat dallarına göre daha fazla olmuştur. Şimdi bile 
fırsat buldukça devam ediyorum bir şeyler karalamaya. Resim çizmek yerine kâğıt karalama 
demeyi seçiyorum çünkü çizdiklerimin resim sayılabilmesi için başta sanat değeri taşıması ve 
kayda değer bir anlam ifade etmesi gerekiyor. Benim çizdiklerimin çoğu anlamsız 
karalamalardan ibaret.       
     Ortaokulda iken idealist ve azimli bir resim öğretmenimiz vardı. Elinden geldiğince bize 
yardımcı olmaya çalışıyor ve resim çizmek için doğuştan gelen bir yeteneğin şart olmadığından 
bahsediyordu. Öğretmenimiz sınıfı iki gruba ayırıp bir gruba var olan resimleri bakarak çizme, 
diğer gruba ise kendi hayal dünyasından resimler çizme görevi vermişti. Ben tabii ki ikinci gruba 
dâhil olmak istedim çünkü hayal ettiğim şeyi birebir çizemeyeceğim için, çizeceğim şeyi hayal 
edebilecektim. Biraz kolaya kaçmak istiyordum aslında. Ama öğretmenimiz sınıfı ortadan ikiye 
ayırınca ben birinci grupta kaldım. Yani daha önce çizilmiş resimleri ve çekilmiş fotoğrafları 
kâğıda dökecektim. Öğretmenimizin bu şekilde sınıfı ikiye ayırmasında bir amaç vardı ama tam 
olarak hatırlamıyorum. Öğretmenime itiraz ettim hayal ettiğim şeyleri çizmek istiyorum, bakarak 
bir şeyi çizmek zor bana geliyor diye ama kabul etmedi. Aynı şekilde hayal ettiğim şeyleri 
çizemiyorum bakarak çizmek daha kolay geliyor diyen arkadaşlarım da vardı. Değişiklik 
yapmamıza izin vermedi. Sanırım farklı bakış açıları kazanmamızı istiyor ve yapamayacağımızı 
düşündüğümüz alanlarda da kendimizi geliştirmemiz gerektiğini düşünüyordu.   
   
     Bir dönem boyunca kendi seçeceğimiz ya da öğretmenimizin önereceği resim ve fotoğrafları 
birebir kâğıda dökmek ile uğraşacaktık. İstemediğim bir görev olduğu için küçüklükten beri çok 
sevdiğim çizim eylemi, benim için bir eziyet hâline dönüşecekti. Çok şükür ki düşündüğüm gibi 
olmadı. Daha ilk derste bu ön yargım kırıldı. Öğretmenimiz bir resmi ya da fotoğrafı birebir aynı 
olacak şekilde beyaz bir kâğıda nasıl aktaracağımızı anlattı. Yöntem çok basitti. Böl, parçala, 
çiz. Resim çizerken en zor iş başlamaktır. Çünkü nereden başlayacağımızı bilemeyiz. Alt 
köşelerden, üst köşelerden, merkez objeden... Nereden başlarsak başlayalım diğer kısım 
orantısız olurdu. Ama öğretmenimizin gösterdiği teknik ile bu sorun ortadan kalkıyordu. Bakarak 
çizeceğimiz fotoğrafı eşit boyutlu karelere bölüyorduk. Aynı şekilde kâğıdımızı da kurşun 
kalemlerle kare sayısı fotoğraftaki ile eşit olacak şekilde çiziyorduk. Büyük resmin 
karmaşıklığına takılmadan istediğimiz köşeden başlayıp her küçük kareyi birebir çizmeye 
başlıyorduk. Bu şekilde aldığımız büyük ödevi küçük parçalara ayırarak devam ettiriyorduk. Bir 
kareyi tamamlayıp diğerine geçmek ayrı bir motivasyon sağlıyordu. Bu şekilde bir dönem içinde 
Hacivat ve Karagöz, semazen, çizgi film karakteri Slyvester ve Tweety, bir inek ve bir horoz 
konuşmasını konu alan bir karikatürden oluşan dört resimlik bir çalışmam olmuştu. Bunların ikisi 
okullar arası resim sergisine girmeye hak kazandı. İkinci dönem o öğretmenimiz okuldan ayrıldı. 
Ama öğrettiklerini hâlâ uygulamaya devam ediyorum. Sonuncusunu bu yaz çizdiğim yirmiye 
yakın resimden oluşan bir koleksiyonum var.     
       
 http://tr.123rf.com/photo_22894602_albert-einstein,-ünlü-bilim-adamı-ve-izafiyet-teorisinin-
yazarı..html?fromid=YXZzOWdLZGZYN2hIcmtpVUNlS1J4dz09 (SOLDAKİ)    
 Malal,Ahmet.Eistein Vektörel Portre.2015 (SAĞDAKİ)      
     İşin resim boyutu bir yana bu yöntem benim zorluklara karşı bakış açımı da değişirdi. Aslında 
zor görülen şeyleri parçalayarak çok daha kolay bir şekilde aşabileceğimi öğrendim. İlkokulu 
bitirip liseye geçince dersler ve ödevler daha da zorlaştı. Zorluklarla baş edebilmek için zamanı 
doğru ve yerinde kullanmak, belli şeyleri belli sıra ile yapmak gerekiyordu. Ödevlerin ve 
sınavların bastırdığı dönemlerde, zamanımı ve önceliğimi doğru bir şekilde ayarlayamazsam 
işler kötüye gidiyordu. Ben de aynen ilkokuldaki resim öğretmenimizin yaptığı gibi büyük resmi, 
yani zamanı doğru bir şekilde bölmeye başladım. Aylık, haftalık ve günlük hedefler listesi 
çıkarıyordum. Her zaman cebimde küçük bir kâğıt ve o gün yapılacakların listesi... Şu güne 
kadar şunlar yapılacak tarzı. Tamamladığım her görev sonrası cebimdeki ufak kâğıdı çıkarıp 
üstünü kırmızı pilot kalemle çizmek, küçük bir kareyi çizip diğer kareye geçerkenki hissettiğim 
motivasyonu veriyordu.          
         
     Şu an üniversitedeyim ve yetiştirilmesi gereken online ödevler, yapılacak sunumlar, 
tamamlanması gereken projeler ve yaklaşan vizelerim var. Tüm bunları düşününce işin içinden 
çıkılması oldukça güç görülüyor. Zamanımı doğru bir şekilde ayarlayamazsam bunların 
birçoğunu yetiştiremeyeceğim. Yetiştirsem bile baştan savma yapılan ödevler ve sunumlar 
olacak. Vizelerden alacağım düşük notlar da ayrı bir probleme dönüşecek. Anlayacağınız 
yapılması gerekenlerin listesi bayağı uzadı. Çizilmesi gereken resim derinleşip, daha da 
karmaşık bir hâl aldı diyebiliriz. Öğretmenimiz böyle durumlarda kare sayısını arttırır, resmi daha 
küçük parçalara bölerdi. Ben de aynı şekilde haftaları günlere, günleri de saatlere bölmeye 
başladım. Tabii bir de sıralama sıkıntısı başladı. Artık cebimde küçük bir kâğıt ve yapılacakların 
“sıralı” listesi vardı.               
     Sıralı olmasının ayrı bir önemi var. Şöyle düşünebiliriz elimizde bir kavanoz, üç tane büyük 
taş, çakıl taşları ve kum taneleri olsun. Eğer biz ilk olarak kumu kavanoza boşaltarak işe 
başlarsak büyük taşları kavanoza yerleştirmekte zorlanırız. Ama ilk önce büyük taşları sonra 
boş kalan kısımları çakıl taşları ile doldurursak en son boş kalan kısmı da kum ile doldurabiliriz. 
Yani kavanozumuz alabildiğince dolu olur ve bunu yaparken herhangi bir zorluk çekmeyiz. 
Büyük taşları sınavlarımıza, çakıl taşlarını projeler ve sunumlarımıza, kum tanelerini de 
ödevlerimiz olarak düşünebiliriz. Eğer biz önceliği ödevlerimize verirsek, sınavlarımız için 
yeterince vakit ayıramayız. Aynı büyük taş-kum örneğinde olduğu gibi.       
     Zor bir şeyi parçalara ayırarak üstesinden gelmeyi bir öğrencinin gözünden anlatmaya 
çalıştım. Aynı şekilde siz de bu yöntemi kendi hayatınıza uyarlayabilirsiniz.       
      
 Kaynakça      
  Einstein Vektörel Çizim adlı fotoğraf       
http://tr.123rf.com/photo_22894602_albert -einstein,-ünlü-bilim-adamı-ve-izafiyet-teorisinin- 
yazarı..html?fromid=YXZzOWdLZGZYN2hIcmtpVUNlS1J4dz09       
Yazarın kendi çizdiği resim Malal,Ahmet.Einstein vektörel çizim.2015.      
  
   
  
 
                              
   
  
 
  
  
   
  
 
                                                      KONUŞAMIYORUZ 
 “Nasıl başlayacağını bilmemek” , en zoru bu galiba. Anlatmaya nereden başlayacağını bilmemek, 
neler düşündüğünü açıklayamamak. Bütün insanlar aynı kelimeleri kullansa da birbirinden farklı 
hayatlar verirler kelimere. Bu kadar birbirinden farklı hayat varken nasıl bekleyebilir ki insan 
anlaşılmayı? Peki ya konuşmak?                                                                                                          
 İnsanoğlu varlığından bu yana hep kendini bir şekilde ifade etmek, anlatmak istedi. Sonunda, nihayet 
konuşsa da anlatılanlar birbirinin aynısı gibi gözükse de farklıydılar aslında. Çünkü asıl gözden 
kaçırılan; doğamızı anlamlandırırken aynı kelimeleri kullansak da onlara yüklediğimiz anlamların 
biribirinden tamamen farklı olmasıydı. Her birimiz kendi bakışı ve kavrayışı doğrultusunda varlıklara 
anlam yükledi çünkü.   
   Peki nasıl anlayacağız biribirimizi? Nasıl anlatacağız biribirimize derdimizi? Aslında bunun tek yolu 
konuşabilmekte, konuşmakta değil sadece. Neredeyse her gün düşünürüm kendi kendime insanlara ne 
anlatmak istedim, onlar nasıl anladı. Bu soru sürekli kafamın içinde dolanır oldu son günlerde. Öyle 
ki, artık sözlerime başlamadan önce iki değil üç-dört kez düşünür oldum. Hatta bazen öyle anlar 
oluyor ki konuşmaya korkar oldum. Peki nedir bu korkunun sebebi? 
 Kafamda deli sorular dolanırken bir anlam karmaşasının içinde buluyorum kendimi. Belki 
düşüncelerimi anlamlandıramıyorumdur. Asıl sorun buysa, daha kendim bilmiyorsam, zorlanıyorsam 
düşüncelerimi anlamlandırırken, nasıl konuşacağım peki? İşte bu noktada aklıma geliyor Osman 
Çakmakçı’nın eseri, konuşmanın imkansızlığı.Yazarımız kitapta "Evet, ilk bakışta, konuşmak gibi 
basit bir eylemin böylesine karmaşık bir şeymiş gibi ele alınması saçma. Ama ilk bakış yanıltıcı 
olabilir, değil mi? Sanırım sen konuşmayı tek yönlü bir aktarım olarak anlıyorsun da ondan. Hâlbuki 
konuşma, merkezdeki bir noktadan dışarıya akıtılan bir ifade değildir. Aksine en az iki merkez 
noktanın karşılıklı birbirine akmasıdır.” (s. 15) diyor. Bu cümleler az da olsa konuşmanın gerçekte ne 
olduğunu gözler önüne seriyor. Artık konuşmayı anlamlandırmak o kadar da zor gelmiyor gibi. 
  Farklılıklar, farklı anlamlar yüklüyor hayatımıza ve dolayısıyla kelimelerimize. Birbirinden değişik 
aile yapısı içinde büyüyor, birbirinden farklı tecrübeler kazanıyoruz bu yüzden de farklı 
anlamlandırıyoruz yaşadığımız zamanı. Birbirinden farklı düşünce yapımız ve hayal dünyamız var. 
Düşüncelerimiz bir kanaldan diğer kanala aktarılırken asıl anlatılmak istenenden farklı bir kalıba 
geçiyor birdenbire. İşte o zaman asıl anlatmak istenenle anlanan arasında farklılıklar oluşuyor.  
 İnsanın dünyayı kendi penceresinden görmesi, algılaması ve kendine göre yorumlaması elbette ki 
doğaldır. Ama pek az insan böyle yaptığının bilincinde olur. Bunun bilincinde olmayan insanlar kendi 
hapishanelerine hapsederler kendilerini. Bu bilince sahip olan insanlar ise dillerinin sınırlarını 
genişletmeye çalışarak dört duvar arasındaki benliklerini geliştirmeye çalışırlar. İşte tam da bu noktada 
anlamaya başlar insan kendini ve bir adım daha yaklaşır anlamak için karşısındakini.  
 İnsana duygularını en kısa yoldan ifade etmesine olanak sağlar sanat. Kelimelerin sustuğu yerde o 
konuşmuştur çoğu zaman. Evet, aklınıza ilk gelen müzik oldu değil mi? İnsanın kendi sınırlarının 
ötesine geçmesine, yaşlı kabuğundan kurtulmasına yardım etmiştir müzik. Konuşmanın imkansız 
olduğu yerde elini uzatmıştır hemen ihtiyacı olana koşulsuzca. Kulaklarımda İlhan İrem’in 
“Konuşamıyorum” adlı şarkısını duyar gibi oluyorum galiba.  
 Ne yapmalı peki, nasıl bir yol izlemeli insan? Bence sonuna kadar devam etmeli, sınırlarını 
genişletmeli, aşmalı kendini korkmadan. Farklı kimlikler edinmeli yürüdüğü yol boyunca çünkü ancak 
o zaman anlayabilir ve anlatabilir istediğini kolayca; konuşabilir yani.   Son zamanlarda çok daha zor olamaya başladı konuşmak çünkü konuşma toplumsal işlevselliğini 
yitirdi bir bakıma. Bireyselleşen dil aradaki mesafeleri arttırdı gitgide. Birbirimize iyice uzak olunca 
da daha çok bireyselleşti dilimiz. Herkes kendine özgü diliyle konuşmaya başladı, aradaki bu uçurum 
anlam kargaşalarına yol açtı tabii.   
 Bana göre bir insan anlaşılmak istediği için anlamaya çalışmamalı karşısındakini çünkü anlamak tek 
taraflıdır ve ancak böyle yaparak olgunlaşabilir insan, sınırlarının ötesindekileri keşfedebilir. Sanırım 
benim tek istediğimde bu; doğanın, evrenin büyük anlamıyla bir olmak. Ben böyle konuşmak 
istiyorum. Osman Çakmakçı’nın dediği gibi: “Konuşmak imkansızdır, bu kesin. Ama işte bunun için 
konuşmak gerekir.”(s. 21) 
                                                                                                               SERHAT ÖZDEMİR 
Şevval CENGİZ 
 
                                                               KAYAN BİR YILDIZIN DİNAMİĞİ  
       Hepimiz doğduğumuz ilk andan itibaren büyük resmin parçası olmak isteriz. Kendimizi bir şeye ait 
hissetmek bize güven ve cesaret verir. Hayatımızın büyük kısmı kalıplara girmeye çalışırken anı 
unutmakla geçer. Çünkü normlar bizi sürüde kalmaya teşvik edici biçimde şekillenmiştir ta en başta. 
Kendi adıma; sürüden ayrılanı kurt kapacağına hiç inanmadım. Özümüzü inkar etmeliyiz de hiç 
demedim fakat “sınıf bilinci” kazanmamız gerektiğini, yaşadığımız yeri en iyi biçimde kavramamız 
gerektiğini düşündüm hep. Bu süreçte genelde yalnızlaşırız; bir adım geriye gidip bir sürüde 
otlandığımızı görmek bizi afallatır ve sürünün hoşuna gitmez. Düşünenler hiç sevilmemiştir. Gel 
zaman git zaman gerek sürünün dışlaması gerekse bizim bütün gün otlanmanın amaçsızlığını görmüş 
olmamız bizi yabancılaştırır. Önce dünyaya; sonra kendimize.En azından Karl Marx böyle der ki nice 
aydınların yaşamın basitliğine ve amaçsızlığına daha fazla katlanamayıp, dağ başında yalnız bir hayat 
sürdüğünü kitaplar ve kaynaklar aracılığıyla biliyoruz. Hatta kimilerinin intahar ettiklerini de biliyoruz. 
Çünkü bu insanlar, hırsın ve elde edilebilecekler listesinin sonlu olduğunu,kendileri kadar zeki 
olmayan nicelerinden önce fark etmiştir. Bu vakada ise Mehmet Pişkin adında ODTÜ mezunu,kendine 
ait bir kuruluşu olan bir adam var. O, sahip olduğu onca şeye rağmen hayatın anlamsızlığı ve kısır 
döngüsü tarafından uçlara sürüklendi ve bir sabah kendini asarak aramızdan ayrıldı. Onun intihar 
sebebi, belki de hayatını güzelleştirecek bir amacı olmamasıydı. Hayatta kalmak bizim en temel 
içgüdümüzdür; evlenmekten tuvalete gitmeye kadar her şeyi hayatta kalmak ve normlara uyup 
“marjinal” olmamak için yaparız. Marjinal olmanın kötü ve ayrıştırıcı olduğu DNA mızda yazar. Terli 
terli soğuk su içmemek kadar temeldir. Buna rağmen herkes alfa olamaz.Bazılarımız sürü 
dışıyızdır.Gördüğüm ve bana hissettirdiği kadarıyla bu adam,Mehmet Bey sürünün dışında olmakla 
beraber aydın ve naif biriydi.Sonucunda evren onu küstürdü ve bir sabah bir yıldız daha kaydı.Demek 
ki hep gece değildir yıldız kayması…Bunların yanında, bana kalırsa Mehmet Pişkin aslında intihar 
videosunda şunu demeye çalışıyor: “Hayat kendi mutluluğumuzun ve haklarımızın peşinden 
gitmemek için çok kısa, normlarla duygularınız çelişiyorsa duygularınızı seçin.” Bu videodan 
bahsetmek isteme nedenim tam olarak buydu. Hayatım boyunca normları ve sistemleri sevmedim. 
Sistemler belki de var olmalıdır ve ancak gerekli bütünlük ve içerikle muntazamdır fakat sistemi 
empoze eden kimdir? Hangi sistem doğru sistemdir? Örneğin ekonomimizin sağlam olmamasının 
nedenlerinde biri “evinin kadını” mantığından öne gelir. Türkiye’de 12 milyon ev hanımı var. Peki 
sistem kadın çalışmamalıdır mı der, yoksa çalışmalıdır çünkü ekonomi için gereklidir mi der? İlk 
koşulda çalışan kadınlar ; ikinci koşulda ev hanımları marjinal olur. Mantık çöker. Peki yeşil saçlı,küpeli 
kişilere marjinal denilen sisteme göre kim marjinal olur? Diyeceğim o ki, herkes olduğu şekilde özel ve 
güzeldir; kimsenin bir müdahaleye ihtiyacı yoktur. Marjinal aydınlarımız da, Ayşe teyzemiz de 
birbirleri için iyisini bilirler; biri birinin kömürünü; diğeri diğerinin içki içmesini eleştirir fakat gerçek 
şudur ki, bilemezler. Herkes için kendi bakış açısının farklı olduğunu binlerce yıldır bilmemize rağmen 
kavrayamamamız hayret verici. Birine göre Fransa’ya gitmeyen görgüsüzdür; diğerine göre hayatında 
hiç pastörize edilmemiş süt içmeyen.  
       Kısaca bu adam bana birbirimizi olduğumuz gibi kabullenmenin hem daha özgür bir ortam 
yaratacağını hem de içimizdeki merhamet ve insanlığı ortaya çıkardığını öğretti ve bakış açımı oldukça 
değiştirdi. Bir diğer şey ise, genel doğrunun var olmadığı. Genel doğru olsaydı, bunu binlerce yıldır 
keşfetmiş ve uyguluyor olurduk. Oysaki etrafımızdaki her şey dinamik halde. Bugün kötülük kazanırsa 
diğer gün iyilik kazanıyor; bu seçim sosyalistler kazanıyorsa diğer seçim liberaller kazanıyor. Bugün 
trend renk kırmızıysa yarın mavi…Asıl değişim ve yolculuğun siyah beyazı tamamen tek renk yapmak 
değil, birlikte tutmak olduğunu gördüm ve evrenin ince dengesi bana bir kez daha göz kırptı. 
 
 
KAFESİN ÜSTÜNDEKİ KUŞ: HOLLY GOLİGHTY 
İnsan karmaşık bir yapıya sahiptir. Bu yüzden de diğer canlılara kıyasla yaşamak için çok farklı bir şeye 
ihtiyaç duyar: İnanmaya. İnsan inanmak zorundadır, çünkü yolunu aydınlatacak bır ışığa, örnek alacak 
bir şeye ihtiyaç duyar. Bu inandıklarımızı biz değil, istesek de değiştiremeyeceğimiz, asıl benliğimiz 
yani gizli "biz" seçer. İnsanların her birinin diğerinden tamamıyla farklı olmasının sonucunda kişinin 
kendine seçtiği totem, yol gösterici ışık da diğerlerininkinden farklılık gösterir. Ben hayranlık 
duyduğum, örnek aldığım şeyi  Truman Capote sayesinde buldum. Truman Capote 1958 yılında 
Tiffany'de Kahvaltı'yı kaleme aldığı sırada aslında eserinin önüne geçecek bir idol, karakter yarattı. 
Tiffany'de Kahvaltı ana karakter Holly Golightly'nin kendine has tavrı, davranışlarının bütünü, yani 
genel benliğinin olaylar karşısındaki sıradışı tepkileri hikayeden daha çekici geliyor bana. Çekici 
gelmesindeki sebepleri tek bir başlıkta genellemem gerekirse o da kendimde gördüğüm, insanlara 
karşı gösterdiğim ilginç ve temkinli davranışların bir çoğuna Holly karakterinde rastlamam. Aslında 
kendimle Holly’nin davranışlarını karşılaştırıp benzerlikler bulurken, bir yandan da Holly’nin aşırıya 
kaçan tepkilerini gördükçe kendi davranışlarımın o kadar da farklı olmadığını görüyorum. Örneğin; 
Holly bir gece randevulaştığı bir adamın ilgisinden bıkıp onu sıradan bir şekilde kovmak yerine yangın 
merdiveninden komşusunun yani anlatıcının evine girdiğinde onu kardeşine benzetiyor ve sıradışı 
davranışları ve tepkileri daha kitabın başında kendini okuyucuya hissettiriyor.  
" Şu yangın merdiveni de ne kadar soğukmuş. Sen de öylesine sıcak görünüyorsun ki. Tıpkı erkek 
kardeşim Fred gibi. Biz bir yatakta dört kişi uyurduk, soğuk gecelerde yalnız Fred kendisine sarılmama 
izin verirdi. Aklıma gelmişken, sana Fred desem kızar mısın?"(sf:22-23) 
Kitabı, yaratılan Holly karakterinin yönettiğinin bir diğer kanıtı da diğer karakterlerin Holly'nin 
davranışlarına tepkilerinin, eleştirilerinin kitaptaki diyalogların çoğunluğunu oluşturması." 
Yanılıyorsun, o kaçığın biridir. Fakat bir bakıma da haklısın, kaçak değil zır delidir. Aklına esen tüm 
zırvalıklara inanır. Onu bunlardan caydıramazsın. sen onun için beynini parçalayabilirsin, o ise buna 
karşılık sana  tabak içinde bir at pisliği sunar."(sf:36) 
"Karşıdaki ses: 'Ben Holly' der. Ben derim ki:' Balım sesin uzaklardan geliyor.' O cevap verir: 'New 
York'tayım.' Ben derim: 'Ne halt etmeye ordasın, yarın pazar, burada denemen varken?' 'Ben New 
York'tayım çünkü daha önce hiç New York'a gitmemiştim. ' " (sf:39) 
Holly 1940 New York kadınının edebiyattaki en güzel yansımalarından biri. Modern dünyaya ayak 
uyduran, klişelere baş kaldıran vurdumduymaz bir kadın Holly. Bunu söylenenleri 
önemsememesinden, tabir yerindeyse başına buyrukluğundan kolayca anlaşılıyor. Ayrıca Holly'yi 
imgeleştirmem gerekirse küçük ve fazla hareketli bir kafesin üzerindeki gösterişli ve göz alıcı bir kuş 
olarak düşünebilirim. Holly kesin çizgilerle herhangi bir şeye bağlanmayı, bir şeye takılı takılmayı 
reddediyor. Kitabı irdelediğimde olayların çıkış noktalarının Holly'nin bu özelliğinden kaynaklandığını 
fark ediyorum. Bu karakteri bu kadar benimsemem ve ilgi çekici görmemin sebebini ise Holly’nin 
özgürlük anlayışıyla kendi özgürlük düşkünlüğümü karşılaştırdığımda ikisini birbirine benzetmeme ve 
her okuduğumda kendi ilişkilerimdeki pürüzlerin aynılarını kitapta Holly’nin yaşadığını görüyor 
olmama bağlıyorum. Holly bir şeye bağlanmaktan, özgürlüğüne pranga takılmasından bu kadar 
kaçınırken  farkında olmadan özgürlüğüne, bağımsızlığına kendi zincir vuruyor. Hayatını bir olayın ya 
da bir kişinin yönlendirmesine bu kadar karşı çıkarken, bu çabanın onun hayatını ordan oraya 
savurduğunu ve asıl bu çabaya bağlandığını göremiyor. Kitaptan uyarlama filmde Holly'nin bu 
habersiz köleliği filmin sonlarına doğru daha da belirginleştiriliyor. "Bayan  her kimsen senin neyin var biliyor musun? Sen bir korkaksın cesaretin yok. "Tamam, yaşam bir gerçektir" demeye korkuyorsun. 
İnsanlar aşık olur. İnsanlar birbirine aittir. Başkasına sahip olabilmek, mutluluk için tek şanstır. 
Kendine özgür ruh veya vahşi yaratık diyorsun. Birisi seni kafese tıkacak diye ürkersin. Peki, bebek, sen 
zaten bu kafestesin. Onu kendi ellerinle yarattın. Ve o kafes Tulip, Teksas ve Somali ile de sınırlı değil. 
Sen nereye gidersen seninle. Ne yana koşarsan koş, fark etmez. Sonunda bitiş çizgin yine kendinsin." 
EDWARDS Blake(Yön.), Breakfast at Tiffany's,  Paramount Pictures, 1961. 
 
Başta da değindiğim gibi bana kitabın içeriğinden çok ana karakter ilham almak açısından daha 
kıymetli ve çekici geliyor. Holly özgürlüğüne düşkünlüğü yüzünden aidiyet duygusundan kaçmaya 
çalışırken bir yandan da ironik bir biçimde kitabın çoğu bölümünde kendini  bir yere ait 
hissedemediğini söylüyor.  Bir gün o yeri bulduğunda tüm bu dengesizliklerin, arayışların son 
bulacağını çevresindekilere empoze etmeye çalışırken aslında deyim yerindeyse kendi yalanına 
inanmaya çalışıyor. "En iyi şeyin, bir taksiye binip Tiffany'ye gitmek olduğunu buldum. Oranın sessiz ve 
gururlu görünüşü beni bir anda durgunlaştırıyor. Orada kimsenin başına kötü bir şey gelmez; güzel 
giysili iyi adamların, gümüş süslemeleri olan timsah derisi cüzdanların kokuları arasında böyle bir şey 
olamaz. Gerçek yaşamda bana Tiffany'nin verdiği bu duyguları verebilecek bir yer bulursam, hemen 
birkaç eşya alıp kediye de bir ad takardım."(sf:48) 
Holly Golightly'nin sıradışılığı kitaptaki çatışmaların ve yaşananların ana sebebi olurken, gerçek 
hayattaki insanlara ilham kaynağı, yol göstericisi, insanların kendilerinden  bir parça bulabildikleri bir 
karakter olabiliyor. Truman Capote Tiffany'de Kahvaltı'yı kaleme alırken hikayeden çok karakterinin 
ön planda olacağını, karakterin ikonlaşacağını tahmin edebilir miydi bilmiyorum, ama şundan eminim 
ki,özgürlüğüne fazlasıyla saplantılı, dikte edilenleri kabul etmeyen ben, Tiffany'de Kahvaltı adlı 
eserden fazlasıyla etkileniyor ve kendimden bir parça buluyorum. Çünkü ben de Holly gibi oradan 
oraya savrulurken, bir yandan da  içten içe artık kedime isim vermek istiyorum.  
 
Gizem GÜLSOY 
 
 
Kaynakça:  
Capote, T. (2013). Tiffany'de kahvaltı (M. Alakuş, Çev.) İstanbul: SEL. 
EDWARDS Blake(Yön.), Breakfast at Tiffany's,  Paramount Pictures, 1961. 
Feyza Ünal 
HAYALÎ BİR PENCERENİN ARDINDAKİ MELODİ 
  Hayal etmek insanoğluna bahşedilmiş belki de en mühim özelliktir, diyorum çoğu 
zaman. Çünkü hayal ederken asla sınırlarımız, korkularımız, çekincelerimiz, dertlerimiz hatta 
bazen benliğimiz dahi yok. İnsanın kendinden bile kaçıp kurtulabileceği bir dünyası 
olduğunu, muhtemelen, benim kadar iyi tecrübe etmiş insan çok azdır. Kendi içimdeki bu 
dünya çoğu kez beni bile içine alıyor, hatta hapsediyor. En olmadık yerlerde, en olmadık 
şeylerden -gerçekçi ya da anlamsız diye düşünmeden- başka başka hikâyeler çıkarıp kendimi 
o andan uzaklaştırabilmek hayatta en çok zevk aldığım şeydir. Ve kendini farklı bir yerde 
bulmanın yolunu en iyi, şarkıların gösterdiğine inanırım. Ne vakit bir melodi duysam aklım 
bambaşka; ruhum, bedenim bambaşka olur.  
  Her şarkının, her melodinin insanı alıp götüreceği bir diyar olduğunu düşünüyorum. 
Ufacık bir his kırıntısı bırakır yüreğine tek bir nota ve kim bilir nerede bulur kendini insan. 
Kimi tek bir melodiye sıkışmış geçmişini yâd eder, yeniden yaşar kimi asla 
yaşanmayacakların hayallerine kapılıp gider. Birkaç dakikalığına, belki de başka türlü 
yaşayamayacağımız nice duyguda kayboluruz. Bense her şarkının, her melodinin -
dinleyiciden bağımsız- kendine has bir hikâyesi olduğuna inanırım ve sözlerinden, 
hissettirdiklerinden bir hikâye bulup çıkartırım; bestekârıyla karşılıklı oturur, sözleriyle, 
notalarıyla halleşirim hayallerimde bir zaman. Dilinden anlamadığım şarkılarda bile, 
sanatçının sesinde tanıdık, yüreğime dokunan bir tını ararım ve o tınıyı alamadığım, yüreğime 
bir his koyamamış, beni ilk anda başka bir diyara sürüklememiş şarkılara pek kıymet de 
vermem. Her şarkısında kendimi yenilenmiş gibi hissettiğim, hayallere kapılıp gittiğim 
sanatçı pek fazla yoktur o yüzden ve bu sanatçıların konserlerini özenle takip ederim. Çünkü 
bana daha önce hissetmediğim duyguları tattırabilen, her şarkıda bir yaşanmışlık aratıp 
hikâyeler çıkarttıran bu kişileri canlı canlı dinlemenin verdiği haz bir başkadır.  
  İncesaz, her şarkısının içindeki hikâyeye kapıldığım o nadir gruplardan biridir. Bizzat 
konserlerinde bir kez daha teyit etme şerefine eriştim ki İncesaz’ın şarkılarını dinlerken 
tanımlayamadığım bir huzurun içinde buluyorum kendimi. Ne vakit bir şarkısını dinlesem, ya 
İstanbul’un eskiden kalma mahalle aralarında gezinirim ya da Kız Kulesi’ni, Galata’yı seyre 
dalmış olurum. Belki sözlerinde çokça İstanbul geçtiğinden; belki İstanbul yolculuklarımdan 
birinde İncesaz’a rastladığımdan böyledir hayallerim, bilinmez. Bildiğim tek şey; bir 
şarkılarının dahi bir yaşanmışlık, bir hikâye içermediğine inanmanın benim için oldukça güç 
olduğudur.  Konser esnasında durmadan şunu tekrar edip durdum kendime; hâlâ böyle Feyza Ünal 
hissedebilmek, oturduğun yerden başka bir memlekete yolculuk yapabilmek, yaşanılan andan 
kopabilmek ne hoş! Diyorum ya, hayal edebilmek büyük bir lütuf.  
  Hayallerde hikâyeler yaşatabilmek, hayallerde yaşayıp gerçeklerden kopmak 
tehlikesiyle karşı karşıya bıraksa da insanı; hayallerin olmadığı bir dünyada yaşayabilmenin 
mümkün olmadığını düşünüyorum. Üstelik bu hayalleri gerçek gibi hissettiren, her seferinde 
yeniden hatırlatan şarkılar varken… Hayatın zorluklarının yorulmadan, her daim karşımızda 
dimdik durdurduğu gerçeğini asla inkâr edemeyiz elbette. Lakin hayattan zevk almaya 
bakmak, kendimize küçük mutluluklar bulmak gerektiğine inanıyorum. Bu yüzden kaçış 
yerim, hayallerimdir. Her karşılaştığım melodiye, her gittiğim yere, tanıdığım veya 
rastladığım her insana hayallerimde bir hikâye bulup çıkartışım bir nevi kendimce bulduğum; 
anlık mutluluklara, kaçışlara ulaşan bir yoldur. Ve ancak bu yol sayesinde kendim olabiliyor, 
kendi kendime yetebiliyorum. Belki de insanlık olarak yanlış anladığımız ve kapılıp 
gitmekten çekindiğimiz hayallerimizi göz ardı etmemek gerek. Hem böylece hayatın yükünü 
hafifletmiş, kendimize bir pencere açmış oluruz.  
    
   
 
"Ne adamlar var!  
Bana soruyorlar; 'Sen ne marka makineyle fotoğraf çekersin?' diye. Fotoğraf 
makineyle mi çekilir? Şimdi en iyi, en gelişmiş daktilo bende olsa en büyük 
yazar ben mi olurum? Roman daktiloyla mı yazılır? 
Arkadaş (gözleriyle kalbini göstererek), fotoğraf burayla, burayla çekilir. Ben 
Singer dikiş makinesiyle bile fotoğraf çekerim! Şunlara bak. Alıyorlar Leica'yı, 
Canon'u, Nikon'u ellerine, yola düşüyorlar. Bir köylü mü gördüler. Dur! İki 
şipşak, tamam… Koyun sürüsü mü gördüler. Dur! İki şipşak, tamam… Çadır mı 
gördüler. Dur! İki şipşak, tamam… Ben bir çobanın fotoğrafını çekeceksem, 
onunla oturmalıyım, birlikte yemek yemeliyim, gece çadırında kalmalıyım… 
Onu tanımalıyım. Fotoğrafını ancak ondan sonra çekebilirim.” 
                                 
                                  Ara Güler  
 
 
ARA’DAN ÖNCESİ SONRASI ŞİMDİSİ 
  
 Küçüklüğümden beri fotoğraflara bakmak, fotoğraf çekmek en büyük hobim olmuştur. 
Bunun nedenini hep anneme bağlamışımdır. Annemin eski Canon AE-1 filmli makinesiyle 
Norveç’te yaşarken çektiği, Doğu Anadolu’ya gidip Van, Doğu Beyazıt ve Hozi 
civarındaki köylülerle zaman geçirip onları çektiği onca fotoğraf evimizdeki büyük 
çekmecede dururdu. Bende her haftasonu sabah erkenden kalkar onları karıştırır ve 
annemin benden önceki hayatındaki izlere bakardım. Sonra biraz daha büyüdüğüm zaman 
bu sefer bende fotoğraf çekmeye başlayıp, kendi izlerimi bırakma kararı verdim.  
 
 İlk olarak kafama koyduğum şey nasıl fotoğraflarla ilgilendiğimi, nasıl bir fotoğrafçı 
olmak istediğimi bulmaktı. Buraya yazarken bile “Tanrım, ne kadar da kolay maksimum 1 
ay düşünürsün sonra kafanda bir şeyler kesinleşir.” gibi cümleler geçti aklımdan. Ardından 
duraksadım ve herhangi bir fikrimin bu kadar kesin ve sabit kalmaması gerektiğine karar 
verdim. Ama Bilkent Siyaset Bilimi’ne gelme sebebim gibi ben Foto-Muhabir olmaya 
karar vermiştim. Medyada yer alacaktım. Bu artık benim hayat planımdı. Zaten sonra yolum İzmir Alsancak’taki en güzel kitapçılardan biri olan Yakın Kitabevi’nde annemden 
sıkça adını duyduğum bir adamın kitabıyla kesişti: Ara Güler.  
 
 Ara Güler benim için gerçekten apayrı bir dünyanın kapısını açmıştı.Elime aldığım 
kitapta aklımda en çok kalan şey ise Ankara Ulus Meydanı üzerinde iki uçağın çarpışarak, 
meydana düşmesi sonucu yanan bedenlerin fotoğrafı oldu. Çoğu insan gibi yanmış bir 
insanın fotoğrafını görmek ilk başta beni rahatsız etmişti gerçekten fakat bu his bir anda 
yok olunca aklıma Ara Güler’in nasıl böyle bir fotoğraf çekebildiği geldi. Öyle bir alanda 
muhabirliğin verdiği soğukkanlılıkla tarihte çokça yer alacak bir fotoğraf çekmişti ve en 
güzel denebilecek kısım benim herhangi bir fotoğrafçı kitabında yaşayamadığım şeyi 
yaşamam oldu. Tarih sahnesinde aslında önemli bir rol alması gereken bu olayı o güne 
kadar hiç duymamış, bir fotoğrafçının kitabından öğrenmiştim. İşte o an bir fotoğrafçı ile 
foto-muhabir arasındaki farkı anlamıştım. Ara Güler gözümde daha da büyüyordu.  
 Büyük sanatçımız Bernard Russell, Arnold Toynbee, Winston Churchill, Picasso ve 
Salvador Dali gibi isimlerin fotoğraflarını çekip röportaj yapmıştır. Bu fotoğraflardan 
birkaçını ve Abidin Dino’nun Paris’te Ara Güler tarafından çekilmiş fotoğrafını sizlerle 
paylaşmak istiyorum.  
 
     
(Google Images) 
Sol üsten alta, Dali-Abidin Dino 
 
Sağ üsten alta Picasso-Churchill         
(Google Images) 
 
 
Ara Güler’in fotoğraflarının bu denli özel, güzel ve tarihi önem tanımasını yaşına vuran 
çok duyarız ama yazımın başına yazdığım sözünde de söylediği gibi Ara Güler fotoğrafını 
çektiği her insanı tanımıştır. Fotoğraflarındaki ruh bu yüzden şu sıralar popüler olan 
fotoğrafçıların stüdyolarında yoğun makyaj ve photoshoplarının etkisiyle görülemez hale 
geliyor. Artık insanlar doğal, yaratıcı ve farklı şeyleri sevmiyorlar gibi geliyor bana. Bu 
düşünceyi bende uyandıran şey ise sosyal medya fotoğrafçılığı diyebiliriz aslında. 
Instagram uygulaması çoğu kişinin akıllı telefonlarında yer etti. Hepimiz güzel anlarımızı 
çekmeyi, paylaşmayı seviyoruz ve “beğeni” aldığımız zaman kendimizi iyi hissediyoruz. 
“Evet ya, ben güzel fotoğraf çekiyorum. Fotoğrafçı olur benden. Baksana amma takipçim 
var.” gibi cümleler çok duyuyorum. Tabii ben kendi yaş grubum adına konuşuyorum. 
 
 
  Eline her fotoğraf makinesi alan o makinenin deklanşörüne neden bastığını bilmiyor. 
Zaten fotoğraf çeken bir kimse ile gerçek fotoğrafçıyı ayıran bunu bilip bilmemek 
olduğunu söyler Ara Güler. Ayrıca fotoğrafçılar ile foto-muhabirleri de ayrı tutar Ara Güler. 
Bir röportajında dile getirmiştir bu ayrılığı. Ona göre bir edebiyatçı gazeteci ve bir gazeteci 
de edebiyatçı olamayacağı gibi bir fotoğrafçı foto-muhabir olamaz ve foto-muhabir de 
fotoğrafçı olamaz. Eğer bir yerde bomba batlarsa, savaş çıkarsa bu ortama eline aldığı ilk makineyle koşan kişi foto-muhabir, bu olaylar gerçekleşirken evine koşup eşinin koynuna 
yerleşen adam ise fotoğrafçı demiştir. Dürüst olmak gerekirse bu sözü biraz sert ve fazla 
genelleyici buluyorum ama katıldığım bir nokta kesinlikle var. Bombanın patladığı yere, 
savaş alanlarına gitmek kesinlikle ciddi bir cesaret isteyen bir davranış, o yüzden evet 
sözleri sert ama foto-muhabirlerin oraya gitmeleri, gitmeyen fotoğrafçılardan onları ayırır.  
 
 
 
Son olarak da 2014 yılında ilk basımını veren Gazeteci Nezih Tavlaş’ın kaleme aldığı 
Foto Muhabiri kitabı Ara Güler’in hayatını doğduğu günden şimdiki yaşına kadar 
(kendisi 87 yaşında) kronolojik sırayla anlatmakta ve Ara Güler bu uzun hayatında 
tarihi birçok olayla karşılaştığı için tarihi bir yapısı olan bir kitap karşımıza çıkıyor. 
Eğer bu yazıyı okumadan önce Ara Güler’le tanışmadıysanız ve şuan ilginizi çektiyse 
yada Ara Güler’i zaten tanıyordum daha çok bilgi sahibi olmak istiyorum 
demekteyseniz bu kitabı şiddetle okumanızı öneririm. Afiyet olsun! 
 
 
 
 
                                SOLİN BİZSEL 
 
 
  
 
 
 
(Google Images) 
 
 
     Kaynakça 
  Wikipedia  
  Google Images  
SAÇLARIM KONTROLDEN ÇIKTI 
Hayatımı sorsanız saçlarımı gösterirdim. Her bir yana dağılmışlar ve ne kadar elimle yön 
vermeye çalışsam da bildiklerini okumaya devam ediyorlar. Tek bir taraf olması gereken yerin dışına 
fırlamış olsa belki o kadar rahatsız etmezdi ama her bir tel olması gereken yerden uzakta isyankarca 
bana meydan okuyor. Böyle bir durumda insan ne yapabilir ki ? İlk seçenek saçı tamamen üçe 
vurdurmak galiba ama o zaman da değerli anılar ve beni hayata bağlayan şeyler de kesilmiş olur. O 
yüzden ilk seçenek pek mantık sınırları içerisinde değil. Oluruna bırakmak ikinci seçenek galiba. 
Saçlarımın, hayatımın ve her şeyin kontrolünün bende olmadığını kabul etmekten geçiyor. Saçlarım 
ne tarafa savrulurlarsa onların buyruğuna boyun eğmekten ibaret bu seçenek. Bu da pek muhtemel 
gözükmüyor, bir noktada illaki patlak veririm. Ot gibi ne kadar yaşayabilir ki bir insan? Pek değil 
bence. Geriye pek bir seçenek kalmıyor galiba.  
Rachel'ın saçları benimkinden çok daha fazla dağınık galiba. Çünkü hayallerim ve sevdiğim 
insanlar her şeye rağmen yanımda. Ayrıca Rachel bir kadın ve saçları benimkinden kat kat daha uzun. 
Uzun saçların sert rüzgârlarda darmadağın olduğu su götürmez bir gerçek. Onun hayatı ve saçları 
benimkilere imreniyordur belki. İstediği her şeyi elde etmiş aslında. Hayal ettiği istediği her şey 
kocasıyla çocuğuyla geçirebileceği huzurlu bir yaşam. Üstelik bu hayalinin en iyi tarafı da bunların 
Rachel'in düşlerinde yer alan evde gerçekleşmesi. Tek bir ufak pürüz haricinde Rachel'ın düşleri 
tamamıyla gerçekleşiyor ama başka bir kadın için. Bu ufak pürüz Rachel'ın rüzgârı. Ufak dediğime 
bakmayın cidden nasıl bir çığ ufacık bir kartopuyla başlayabiliyorsa bu ufak pürüz de, derli toplu 
saçların mutlak bir kaosa doğru gitmesindeki ufak kartopu.  
Her neyse konudan sapmadan söylemeliyim Rachel ister istemez birinci seçeneğe kayıyor. 
Saçı yerinde dursa bile onu hayata bağlayan şeyler elinden kayıp gidiyor bir anda. Ne yazık ki bu 
şeyler yok olunca bile insan sefil varlığıyla bu dünyayı dolaşıyor. Düşününce başka insanların hayatına 
bağlanıyorum belki de. Onları gözlemlemek, onların mutluluklarını görmek, her şey iyi olacak diye 
fısıldayan tatlı bir meltem sanki. Kontrolü elden kaçırmamak lazım ama. Eğer ipin ucu kaçarsa o 
insanların hayatlarını gözlemlemek saplantıyı bile geçip içimizdeki boşluğu en kötü şekilde 
doldurabilir. Her gün trende manzarayla birlikte bir çifti izlemek gibi masum tatlı bir fısıltı bir anda o 
çiftin hayatının gelgitlerine kapılarak korkunç bir fırtınaya da dönüşebilir. İşte bu yüzden kontrollü 
olmak lazım eğer hayatlarıyla olan bağlantımız ölçülüyse, her zaman yeni bir gösteri yeni biri çift bizi 
bekliyor olur. Bize umut veren hayatın içine çok düştüysek durum bambaşka bir hal alır. Onların 
problemleri bizim olur. Mutlulukları bizim olur. O hayatı düzeltmeye çalışırken daha da kötü bir hale 
sokarız belki de. Rachel olsam daha kesin bir şeyler söylerdim ama ne yazık ki söyleyemem.  
Galiba saçlarımın düzeleceğini bile bile dağınık diye yakınıyorum. Saç sonuçta bir de 
bakacağım ki düzelmişler bile. Her şey yoluna girer eminim buna. Son seçenek bu. Her şeyi silmek 
değil ya da her şeyden elimizi ayağımızı çekmek. Sadece kendimize hâkim olmak işlerin yoluna 
gireceğini bilmek ve buna göre davranmak. Hayat cidden çok basit çünkü bir şeyler hep ters gider ve 
bazen de gitmez. Bir şeyler hep yolunda gider ve bazen de gitmez. Saçlarımız bazen darmadağın olur 
ve rahat bir nefes almamıza bile engel olur. Saçlarımız bazen derli toplu olur ve mutluluğun tadına 
varırız. Tek yapmam gereken beklemek ve saçlarımı daha da dağıtmamak galiba çünkü şu an 
yapabilecekleri tek şey yüzümden hayatımdan çekilip düzene girmek. 
Tolga Can Aybirdi 
Kaynakça: 
Hawkins, Paula. Trendeki Kız. Çev. Aslıhan Kuzucan İstanbul: İthaki Yayınları, 2015 
İlknur Erdoğan 
İnsan Yaşadığı Yere Benzer 
 
“İnsan  yaşadığı  yere  benzer/  O  yerin  suyuna,  o  yerin  toprağına  benzer.”(Edip  Cansever, 
Mendilimde Kan Sesleri) demiş şair. Bazı konular vardır saatlerce üstünde konuşursun da bitiremezsin, 
biri  gelir  tek  cümleyle  her  şeyi  anlatır  ya,  bu  mısra  öyle  benim  için.  Ben  bu  mısrayı  okuyunca  
çocukluğumu  görüyorum  içinde.  Arkadaşlarımı  özlüyorum,  o  masum  ve  çıkarsız  arkadaşlıkları.  Hani  
birimiz düşse hepimizin canının yandığı, elimizdeki hiçbir şeyi sakınmadığımız, yalan nedir bilmediğimiz ve 
en  çok  birbirimizin  kalbini  kırmaktan  korktuğumuz  arkadaşlıkları.  Bana  şeker  veren  esnafını, 
komşularımızda  yediğimiz  elma  turtalarını  görüyorum  bu  mısrada.  Yabancı  da  olsa  herkesi  aileden 
saydığımız o koca mahalleyi. Ne kadar çok insana kendimizi sevdirirsek o kadar zengin hissettiğimiz o 
güzelim günleri. Kış günleri içtiğim çorbanın kokusunu alıyorum, sanki bir yudumda içim yine ısınıyor. Yaz 
mevsiminde  yüzdüğüm  kıyılara  tekrar  gidiyorum,  tekrar  o  denizde  kendimi  bırakıp  gözlerimi 
kapatmışçasına  dalgaları  hissediyorum  kollarımda,  parmaklarımın  ucunda.  Bazen  bir  sahne  beliriyor 
gözlerimin  önünde  en  sevdiğim  filmden,  bazen  ablamın bana okuduğu masalların  içine  düşüyorum 
geceleri, öyle kapıyorum gözlerimi. En sevdiğim renk var bu cümlenin içinde, ilk ezberlediğim şarkı. İlk 
kavgam, ilk aşkım… 
Dönüp  bakıyorum  da,  hangi  şehrin  bulutlarına  bakarak  hayal  kurmuşsam  ve  hangi  şehrin 
kurumuş, sararmış yapraklarına basa basa yürümüşsem sokaklarında; içimde taşıyorum ondan bir parça. 
Ben biraz İzmirliyim, biraz Bursalı, biraz da Ankaralı. İzmirliyim, şehrin tüm insanları arkadaş benim için. 
Kim paylaşmak istese derdini kederini veya sevincini, ben saatlerce dinleyebilirim. İçim içime sığmayınca 
benim de yanıma biri gelecektir elbet. Hiç tanımadığım bir insanın gözlerine bakıp en içten selamlarımı 
sunabilirim. Beraber çalışıp beraber eğlenmek nedir bilirim. Hayatın tüm zorlukları üstüme geldiğinde 
deniz kokusu arayanlardanım. Ama bir denize baktığımda sadece dalgaları görmem ben. Sahilde uçuşan 
kuşlar da bir parçası mekânın, onlarla ortak olur, onlarla paylaşırım suyun sesini. Bursalıyım, Türk kahvesi 
günün en çok hangi saatinde iyi gider bilirim. Zeki Müren “Şimdi uzaklardasın.” dediğinde ben şehre 
tepeden bakınca o uzaklar neresi görebilirim. Hangi kapıyı çalsam, bir güler yüz var içerde, güvenebilecek 
limanlar hâlâ var benim için. Bazı sokaklarında yaşanmışlık var, tarih var. O sokaklar, o taşlar her şeyi 
gördü;  her  türlü  ayrılığı  bilir  onlar.  Ankaralıyım,  grinin  içinde  kaybolmayı  iliklerine    kadar 
hissedenlerdenim.  Kendi  yalnızlığımla  Kızılay’a  çıkıp  herkesin  yalnızlığı  içinde  bütünleşmeyi, 
kalabalıklaşmayı öğrendim. Asıl soğukluğun havada değil de kalpte olunca insanın üşüdüğünü yine bu 
şehirde öğrendim, her zaman beton yığınının şehri kirletmediğini de. İyi güzel yönleri değil de asıl 
kusurları sevince gerçekten bağ kurulduğunu gördüm bu şehirde ben. Bir insanın ilk önce yanlışlarına 
bakmak gerektiğini, buna alışırsak her şeye dayanabileceğimizi anladım. 
Ve biliyorum ki elleri titreyen yaşlı bir nine olup da herhangi bir şehrin herhangi bir huzurevinde 
dinlenirken özlediğim geçmişimi, özlediğim şehirlerde arayacağım. Sanki en mutlu olduğum çağlara 
dönebilmek için o şehre tekrar uğramak yetermiş gibi seyahatler çekecek canım, aynı sokaklarda bu sefer 
torunlarımın koluna yaslanarak da olsa yürümenin hayalini kuracağım. Tıpkı kendim gibi o şehirlerin, 
sokakların da değiştiğini görmek kalbimi kıracak belki. Belki yaşadığım evi arayacağım da mahallemi bile 
bulamayacağım.  Hiçbir şey tanıdık  gelmeyecek, sanki yolumu şaşırmış  da  farklı bir  şehirde   dolaşmışım diyeceğim kendime. İşte o zaman çaresizliği kabullenen her insan gibi hayallerime döneceğim yeniden,  
bir  pencerenin  köşesine  çekilip  kendi  içimde  yaşattığım  şehirlerimi  ziyaret  edeceğim.  Onca  zaman 
yaşadığım yerlerin beni kendine benzettiği gibi belki ben de ömrümün son deminde yaşadığım her yeri 
kendime benzeteceğim, belli mi olur? 
Büşra Öncül 
 
MASKELERİN  ARDINDA 
 
 
 En son ne zaman oturup kendinizi dinlediniz? En basitinden hiç düşündünüz mü acaba kendinizi iyi 
hissetmek için neler yapıyorsunuz? Farkında değiliz ama hayat denilen, hiç durmak bilmeyen bir 
yaşam diliminde nereye gideceğimizi bilmeden sürekli kürek çekiyoruz.Zaman zaman öyle 
kaptırıyoruz ki kendimizi rüzgar bizi hangi yöne savurduysa orada buluyoruz. Hayattan ne istiyoruz, 
neler hissediyoruz ve ne için uğraşıyoruz?  
 En son gittiğim Yahon Chang’in ‘Akış’ adlı sergisinde özgür ve akıcı fırça izlerini inançlar ve duyguları 
anlatmak için kullandığını gördüm.Evet, inançlar ve duygular... Resimleri inceledikten sonra dışarıdan 
nasıl göründüğümü düşündüm.Acaba mutluyken gerçekten mutlu gözüküyor muydum ya da 
üzüntümü ben de aynı resimlerdeki gibi mi belli ediyordum? Ya da gerçekten o anda ne 
hissediyordum? Mutluluk mu, şaşkınlık mı, öfke mi…Belki de hiçbiriydi. 
İnsanları gülerken gördüğümüz zaman mutlu olduklarını, gözyaşlarını gördüğümüz zaman ise üzgün 
olduklarını düşünürüz. Hâlbuki biz insanlar mutlu olunca bile göz yaşlarımızı tutamayıp ağlayan 
varlıklarızdır.Bu örnek gibi hayatımızda yaşadığımız birçok olayda dışarıdan farklı gözükebiliriz. 
Karşımızdakiler ise bize bu maskelere göre yaklaşırlar ve çaresizce bir çözüm arayışı içine girerler.Ya 
da ön yargı girer işin içine.Yeni tanıştığımız insanlarla ilişkimizde, tutumuzu hep o ilk andaki 
karşılaştığımız tepkilere göre şekillendiririz. 
Ancak sergilerde, konserlerde ya da herhangi bir sanat dalında bu öyle değildir. Belli bi grup insan 
belli bir etkinlik için toplanır ve bu etkinlikerde saatlerini harcarlar. Bazıları bu geçen saatlerin ne için 
geçtiğini asla anlamaz ama karşılarındaki değeri anlayanlar bu zevkin peşini asla bırakmazlar. Belki de 
zorunluluktan gittiğim bu sergide, bu resmin ilgimi çekmesinin sebebi de bu olabilir aslında. Ben 
oradaydım. Kendi benliğimle ve kendi seçimimle oraya gitmiştim ama aslında mutsuzdum. Ya da 
yanımda olan insanlardan sıkılmıştım ama ben bunu belli edemezdim. Ben o maskeyi yüzüme takmak 
zorundaydım ve bu şekilde devam etmeliydim. Resimlerdekiler ise sonsuza dek bir duyguyu temsil 
etmek üzere bizlerin karşısındaydılar. Belki de yıllarca aynı maskeyi takan bir adam tam da maskeyi 
yere düşürdüğü sırada bir sanatkar bunu fark etmişti ve bunu tuvaline taşımıştı. İşte bunu düşündüğümde kendimin de o resimlerde olabileceğini düşündüm. Acaba ben bir günde kaç kez 
maske takyordum ve o maske kaç kez yere düşüyordu?  
 Bu resmin etrafında toplananlara baktığımda yalnız olmadığımı fark ettim. Herkes belirli bir 
duygusunu belirli bir maskeyle örtmüş, bu saf ve doğal duygunun resmine bakıyordu hatta hayranlıkla 
bunu aralarında tartışıyorlardı. Peki herkes bunu yapıyorsa ve bir resimle dahi olsa bu saflığa ulaşmayı 
istiyorsa neden herkes maske takıyordu? 
 İşte benim içi asıl soru buydu. Ben ben olabilmek isterdim. Sahte duygulardan arınmak isterdim. Ben 
o fotoğraftaki çocuk olmak isterdim. Hatta ben çocuk olmak isterdim.Aklıma ne geliyorsa, dilediğimce 
hissettiklerimi, düşündüklerimi söylemek isterdim.Maalesef ki günümüzde birçoğumuz 
düşüncelerimizi dile getirmekten çekiniyoruz sırf yanlış anlaşılırız ya da dışlanırız diye ya da zaman 
zaman da duygularımızı bastırıyoruz sırf etrafımızdakiler maskemizin altındaki zayıf noktalarımızı 
görmesinler diye.Aslında bakarsanız kendi kendimize kalın duvarlar örüyoruz ve bu duvarlardan 
kimsenin geçmesini istemiyoruz.Güçlü olduğumuzu düşünüyoruz, en azından ben bu şekilde güçlü 
olduğumu düşünüyordum.Kimsenin beni zayıflıklarımla ya da farklılıklarımla görmesini 
istemiyordum.Çünkü böylesi en kolay yoluydu kırılmamanın, incinmemenin.Hâlbuki bu durum beni 
ferahlatmıyor aksine kendi kendimi boğuyordum.Bu sergiden sonra anladım ki taktığımız 
maskelerimizi bir kenara bırakıp kendi düşüncelerimizi, duygularımızı ve inançlarımızı korkusuzca 
söylemeliyiz. 
 
 
 
 
 
 
 
 
Sina Kıratlı
21603406
İmtina Etmeyin Kendinizi Adayın !
Güçlü anlamlar çağrıştıran kelimelere karşı daima bir zaafım olmuştur. Bu kelimeler öyle ya 
da böyle çoğu insanın bam teline dokunur hatta tüylerini diken diken eder. Beni en çok etkileyen 
kelime ise hiç şüphesiz ki ‘adanmak’tır. Bu denli güçlü ama aynı zamanda mutsuzluğa kestirmeden 
bir yol açacak kelimeyi zamanının insanları nasıl bulmuş bilemiyorum ama günümüz yaşantısını da 
bu kadar güzel tespit edecek bir kelime olduğunu düşünmüyorum. Türkçe oldukça zengin bir dil 
olmasına rağmen bu kelime gibi anlam derinliği upuzun bir zaman dilimini anlatacak başka bir 
kelime olduğunu hafızamı zorladığımda dahi hatırlayamıyorum. Öyle ki, zaman belirteçleri ile bu 
fevkalade kelimeyi karşılaştırmak insan onuruna ve yaşantısına hakarettir. Ne de olsa, bir insanı 
hatırlarken onun ne kadar yaşadığını değil ne amaçla yaşadığını anlatırız.
İmrendiğimiz yaşantıları gözümüzde canlandırdığımızda, o mutluluğa haiz insanların daima 
tek bir özelliği aklımıza gelir. O insanlar kendilerini daima tek bir nitelik ile tanımlarken, hayatlarını o 
doğrultuda tam dikkat ile sürdürmüşlerdir. Sayısız örnek bulabileceğim bu konuda en doğrusunun 
kendimden yola çıkmak olduğunu düşünüyorum. Küçük yaşlardan beri spor üzerine kitap yazmak 
istememden ötürü kendimi yıllardır bu amaç uğruna hazırlıyorum. Arkadaşlarımla çıkabileceğim 
vakitlerde maç izlerken, ders çalışacağım vakitlerde de rapor ve köşe yazısı okuyorum. Bu benim 
tercihim olmasına rağmen bu davranışların benim lügatımdaki anlamı adanmaktır. Eğer bir işe ya 
da hayatınızdaki bir olgu için fedakarlıkta bulunabiliyorsanız bu sizi eksik ya da takıntılı biri yapmaz 
tam tersine gıpta edilecek bir insan haline getirir. 
Şampiyonlar Ligi Finali’nde Barcelona’yı 
Bununla birlikte bu paragrafın yanında yer 
yenen Emre’ye Messi yaklaşır ve şöyle der; 
verdiğim metin kutusuna da değinmek istiyorum.  “Senin gibi oynayabilmek için tüm hayatımı 
verirdim!” 
Her ne kadar bu diyalog gerçeği yansıtmıyor olsa 
Emre, tarihe geçecek o lafı söyler; 
da özü beni gerçekten çok etkiledi. Büyük bir  “Ben verdim!”
başarının arkasında önemli bir adanmışlığın ve 
azmin olduğunu belirtmesi de beni açıkçası gururlandırdı. Kim bilir bu başarının ardında ne gibi 
fedakarlıklar vardır diye düşünmeden edemiyorum. Zaten kanaatimce, bir olguyu başarılı kılan 
unsur uğruna fedakarlıkta bulunulanlardır. Ek olarak unutmamak gerekir ki, hayatımızı değiştiren 
olayların istisnasız hepsinde az ya da çok adanma vardır. Aksi bir durumda siz üniversiteyi nasıl 
kazanabilirdiniz ki? Zaten hali hazırda kimse yıllar yıllar sonra anılar gözünün önüne geldiğinde 
sınavı hatırlamaz, sadece o aşamada gösterdiği çabayı hatırlar. O çaba öyle güzel ve özel bir 
çabadır ki, süreç içinde amaç kutsallaşırken, süreç başarı ile kutsanır. Son olarak da adanma 
konusunu kendisi için mutsuzluğun kaynağı olarak görenlere bir kaç satır ayırmak istedim. 
Adanmasının karşılığını güvensizlik veya terk edilmek olarak alan insanların sayısı maalesef 
azımsanmayacak sayıda. Yıllarca aynı ﬁrma için çalışmış olanlardan tutun, sürekli eşinin üzerinde titreyen ve bir dediğini iki etmeyen adam da mutsuz olabiliyor. Hayatta olumsuzluklar vardır ancak 
eğer bir konuya kendinizi adarsanız bu durumun size getireceği ruhsal dinginlik ve memnuniyetin 
ne parasal ne de sevgi görme açısından karşılığı yoktur. Önemli olan insanın başkası tarafından 
takdir edilmesinden çok iç huzurunu tatmin etmesidir. Haksızlığa uğramak his olarak felaket bir 
duygu olmasına rağmen kendi ruhunuza haksızlığı bizzat kendinizin yapması bence daha acıklı 
olurdu. Elinden geleni, hakkıyla yapanın mutsuz olması bana bu nedenden dolayı mantıksız 
geliyor. Haydi kaldırın kafanızı!  Umutsuz hissettiğinizde görseldeki sporcuya bakın. Kendisi 
defalarca yenildi ama sonunda mutlu sona 
ulaştı. Bu hırs ve adanmışlık olmasa değil 
sahada, bu çalışmada bile olamayacaktı.
Adeta bir nehir gibi yatağından hırs ve sevgi ile doğan herhangi bir davranışın, mutlu son ile denize 
karışmasının tek yolu o konuya adanmaktır. Bu adanma bahsettiğim gibi hayatın belirli bir 
vaktinden feragat etmek yolu ile de olabilirken, feda ettiğiniz kendi yaşantınız da olabiliyor. Anın 
gereksinimlerine göre mutlu olup olmamak sizin elinizde. Kısa vadeli planlarınızı bilemem ama 
uzun vadeli planlarınız ve özellikle bu planlar mutlu olmayı içeriyorsa mutlaka o konuya kendiniz 
adamanız lazım. Tavsiyem altın değerindedir. Bu doğrultuda yapmanız gereken, herkesin sahip 
olabileceği rakamlardan ziyade geriye kendinizi daima hatırlatacak bir sıfat bırakmaktır.
Kaynaklar
McRyan. "Emre Belözoğlu." Ekşi sözlük. N.p., 01 Apr. 2017. Web. 07 Apr. 2017.
Görsel Kaynağı
Saracoğlu, Orçun Sena. "Kevin Garnett Yuvasına Döndü." GazeteBilkent. N.p., 22 Feb. 2015. 
Web. 07 Apr. 2017.
Tozpembe İstanbul 
Zaman çok çabuk geçiyor. Okullar açılalı nerdeyse bir ay 
olmuş. Dersler giderek zorlaşıyor, midtermler yaklaşıyor… 
Hukuk fakültesinde günlerdir bir sağa bir sola koşturuyorum 
ben de. Çok yoruluyorum, canım çıkıyor. Tam artık düzenimi 
oturttum, okula alıştım derken hiç hesapta olmayan bir haber 
aldım geçen hafta. Cumhuriyet Bayramı dolayısıyla 28 Ekim 
Cuma günü ders yapılmayacakmış. Çarşamba öğleden 
sonramın boş olduğunu, perşembe günü de hiç dersimin 
olmadığını düşünürsek, hafta sonuyla da birleştirince benim 
için dört günlük bir tatil demek bu! Bu koşuşturmacadan biraz 
olsun çıkıp dinleneceğim, sonunda kendime vakit 
ayırabileceğim diye çok sevinmiştim ki ailem sağ olsun 
sevincim kursağımda kaldı. İstanbul âşığı ailem bu boşluğu 
fırsat bilmiş, hemen bir tatil programı yapmış. “Hazırlan 
Cansu, haftaya yine İstanbul’dayız.” Yazın üç ayla yetinmeyip 
her bayramı, yılbaşını, hâtta bazı hafta sonlarını tatile 
dönüştüren bir aile benimkisi. Ders programımın uygun 
olduğunu görünce beni de dâhil etmişler bu son İstanbul 
kaçamağına, uçak biletlerini almışlar bile. Gitmesem olmaz, 
mecbur gideceğim ben de. Tatile gitmekten şikâyetçi değilim, 
sakın yanlış anlamayın. Beni asıl bıktıran ailemin özel olarak 
İstanbul’a duyduğu abartılı hayranlık, hatta hayranlıktan öte 
âşk diyebilirim. Tipik İstanbul âşıkları işte… Her fırsatta 
İstanbul’u överler, birkaç günlüğüne bile olsa bu şehre gitmek 
için can atarlar. Bırakın başka şehirleri, Ankara’yı bile 
kıyaslarlar İstanbul’la. Denizi yok diye hor görürler Ankara’yı, “Bu nasıl şehir?” derler. Bazen televizyonda İstanbul silueti 
görünce, bazen bir şarkıda adı geçince İstanbul’un bir ah 
çekerler, “Şimdi boğazda olmak vardı…” diye söylenirler. 
Açıkçası anlayamıyorum ben bu âşkı, içimde hissedemiyorum. 
Nedir bu şehri bu kadar özel kılan? Taşı toprağı altın mı 
gerçekten? Giden neden dönemiyor memleketine, neden bu 
kadar bağlanıyor bu şehre? Bugünün işi değil bu tabi, 
yüzyılların meselesi. Byzantion, Konstantinopolis, 
Konstantiniyye, Dersaadet, İstanbul… Yalnız Türkiye’nin değil 
dünyanın göz bebeği.Boğazın boydan boya ikiye böldüğü koca 
 
İstanbul… Dünyadaki en eşsiz manzaralardan birine sahip bu 
koca şehir. Öyle eşsiz bir manzara ki bu; uğruna tüm dünya 
birbirine girmiş. Geçmişte ne çok savaş çıkmış ne çok kan 
dökülmüş. Adına yüzyıllardır nice şarkılar, kitaplar, şiirler 
yazılmış. Dile kolay üç yüz bin yıllık bir geçmişi var bu şehrin. 
Üç yüz bin yıldır dünyanın ilgi odağı. Roma’sından 
Osmanlı’sına kimler gelip geçmemiş ki boğazın iki yakasından? 
Her gelen de başka bir iz bırakıp gitmiş arkasında, güzelliğine 
güzellik katmış bu şehrin. Günümüzde pek çok kişi İstanbul'un 
sadece bu güzel taraflarını görüp âşık oluyor ama madalyonun 
diğer yüzünden kimse bahsetmiyor. Yeşilin, mavinin, tarihin 
içinden geçen asfalt yollar, vinçler, gecekondular, her 
memleketten türlü türlü insan, düzensizlik, kargaşa... Ulaşım 
sıkıntılı, yaşamak pahalı, hırlısı hırsızı, dolandırıcısı, teröristi 
fazla.  Milyonları aşan ve giderek artan bir nüfus var bir kere. 
Malum, bir gören bir daha bırakamıyor bu güzelliği. 
Güzelliğinden kuşku yok elbette ama maalesef herkes için güzel değil bu şehir. Herkese adil davranmıyor. Birbirinden 
kopuk yaşanan bambaşka hayatlar var burada. Bir tarafta 
karnını doyuracak ekmek dahi bulamayan, dilenen, çöpleri 
karışıran küçük çocuklar; diğer tarafta vergi rekortmeni 
babanın boğazdaki yalısında büyüyen biricik oğlu var. Semtler 
arası büyük uçurumlar var bu şehirde. Bebek, Etiler, 
Nişantaşı... Yanıbaşında Fatih, Eyüp, Tarlabaşı... Yarım saat yol 
gidince semt değil ülke değiştirmiş gibi hissediyor insan. Dağı 
taşı, havası suyu, insanı bile bambaşka buraların. Zıtlıklar şehri 
bu İstanbul. İyi-kötü, güzel-çirkin, zengin-fakir bir arada 
burada, arası yok. Hafta sonu bir kitapçıda öylesine gezinirken 
tam da bu karmaşayı çok güzel anlatan bir kitap geçti elime: 
Amerikalı yazar Brendan-John Freely’den “Galata, Pera, 
Beyoğlu”. Okudukça gördüm ki yukarıda bahsettiğim İstanbul 
hakkındaki görüşlerim yazarınkilerle büyük oranda paralelllilk 
gösteriyor. Adından da belli olacağı üzere, Freely yazısında 
çoğunlukla Beyoğlu ve çevresi üzerinde yoğunlaşmış ancak 
özü bakımından kitapta yazılanların bir bütün olarak 
İstanbul’u çok doğru bir şekilde resmettiğini söyleyebilirim. 
“Bölgenin gelişimini ve sosyal tarihini, Haliç'teki ilk 
yerleşimlerden Taksim ve çevresindeki son yerleşimlere kadar, 
sadece mimarisiyle değil, katillerinden mafyasına, 
fahişelerinden bankerlerine, diplomatlarından sosyetesine 
kadar, bütün sakinlerini de inceleyerek sokak sokak takip 
ediyor.” diye yazılmış kitabın arka kapağına. Bahsettiğim 
zıtlıkların bir arada bulunduğunun altını çiziyor yazar, Beyoğlu 
üzerinden. Meşhur Galatasaray Lisesi’nin olduğu yer eski bir Avrupa kentini anımsatırken, birkaç sokak arkasında yer alan 
kenar mahaller şehrin bambaşka bir yüzüyle buluşturuyor 
bizleri. Hâla “Ne güzel şehirsin sen İstanbul!” diyorsanız bu 
kitaba boş bir zamanınızda göz atmanızı tavsiye ederim. Hiçbir 
şeyin ortası bulunmayan bu koca şehre derin bir hayranlık 
besliyorsanız okuduktan sonra bakış açınız biraz olsun değişir, 
gerçek İstanbul’la tanışırsınız diye okuyun diyorum.  Belki 
biraz olsun hak verirsiniz bana. Son olarak da kitabı bitirdikten 
sonra kendinize bir sorun derim; öve öve bitiremediğiniz, asla 
kopamadığınız, büyük bir âşk ile bağlandığınız bu şehir hangi 
İstanbul? diye. Kitabı bitirdiğinizde cevabınızın ve tozpembe 
İstanbul’a olan bakışınızın değişeceğinden eminim. Hepinize 
keyifli okumalar... 
 
                                       ZOR YOL 
Kolay geçmiyor zaman, kimilerine uzun gelen saatler, kimilerinin peşinden koşuyor. 
Bazılarımızın korkulu rüyası oluyor belki de geçen her saniye, her dakika. Zamanın ilerleyişi 
tedirgin ediyor kendi hikâyesini yazmak isteyenleri. Kalemi alıp kendi sayfamızı doldurmaya 
korkar kılıyor bizleri. Bu geçen süreçte de amacımızın olmaması elimizi kolumuzu bağlıyor, 
önümüzü görmemize engel oluyor. Korkunca kabuğuna çekilen kaplumbağa misali dış dünya 
ile bağlantımızı kesmemize neden oluyor. Bizi hayata bağlayan, daha sıkı tutunmamızı 
sağlayan hayallerin yoksunluğu hissediliyor o vakit gözlerimizde. Boş gözlerle izliyor insan 
geçen zamanı, etrafındaki olayları. Olaylar monotonlaşıyor, hayat tekdüzeleşiyor. Her gün 
birbirinin aynısı olmaya başlıyor, isimleri değişiyor sadece geçen günlerin, harflerin farklılığı 
dahi anlamını yitiriyor her geçen vakit. Geçmişe baktığında anlıyor insan koşmak varken 
öylece durduğunu, dünya etrafında hızlıca dönerken aslında kendi içinde hapsolduğunu.  
         Dünya bizden bağımsız da dönmeye devam ediyor. Peki, kendi dünyamız için de aynı 
şey geçerli mi, biz itmezsek kendi dünyamız da dönmeye devam eder mi? Geçenlerde 
izlediğim “Asla Pes Etme” (orijinal adıyla “Never Back Down”) filmi bana bu soruyu 
sorduran ve kendimce cevaplamamı sağlayan Amerikan yapımı bir film. Film, hayallerimizin 
aslında birer hedef olduğunu ve hedeflerimize ulaşmanın da pes etmemekten geçtiğini 
düşünmemi sağlıyor.  Kendi yolumuzu bizden başkasının çizemeyeceğini ve bu yolun 
kahramanının yine bizler olduğumuzu görmemi sağlıyor. Kararlarımızın, hayallerimizin 
peşinden aslanın avını kovaladığı gibi koşmamız gerektiğini, ancak yakalayınca da 
bırakmamız gerektiğini düşündürüyor bana. Ağaçtan dökülen bir yaprak gibi rüzgârın istediği 
yöne savrulmaktansa, kendi rüzgârımızla yapraklara yön verme fikrini aşılıyor zihnime. 
   Filmin başkahramanı Jake dövüşçü olma amacıyla çıktığı yolda çok darbe alıyor, hatta 
arkadaşlarının önünde küçük düşürülerek dövülüyor. Jake’in başına gelen bu olay bir şeyler 
başarmanın dışarıdan görüldüğü kadar da kolay olmadığını görmemi sağlıyor. Çıktığımız 
yolda, bizler gibi o yolun yolcusu olan, o yolda bize engel teşkil eden kişilerle, olaylarla 
karşılaşacağımız gerçeğini fark ettiriyor. Tepeden aşağı yuvarlanan taşın bile düzlüğe 
varmasına engel olacak o kadar çukur, ağaç varken, bizlerin hedeflerimiz doğrultusunda 
karşılaşabileceğimiz güçlüklerin boyutlarını öngörmemi sağlıyor. Önemli olan hayatta 
karşılaştığımız bu engellerin bizden neler götürdüğü değil, sıradaki güçlük karşısında nasıl 
mücadele edeceğimizi öğretmesidir dedirtiyor bana.   Peki, bizler bu güçlüklerden, darbelerden sağlam çıkabiliyor muyuz? Yoksa ilk 
düşüşte bir daha ayağa kalkamayacak durumuna mı düşürüyoruz kendimizi? Filmin 
kahramanı Jake için aldığı bu darbe onu kamçılıyor, ancak etrafıma baktığımda bizler için 
durumun böyle olmadığını görüyorum. Aldığımız her darbe bizi büyütmesi gerekirken, tam 
tersine küçültüyor, gittiğimiz yoldan döndürüyor bizleri. Denize açılmak istiyoruz, karşı 
kıyıya varmak istiyoruz, ancak suyun altında büyük balık görünce hemen rotamızı 
çeviriyoruz. Gideceğimiz yoldan mı emin değiliz bilmiyorum ama kolay vazgeçiyoruz. Anlık 
heveslerle bisikletin pedallarını hızlı çeviriyoruz, gücümüz çabuk tükeniyor ve pedalları 
çeviremediğimiz anda düşüyoruz. Hedeflerimize uzun ve istikrarlı bir periyodun sonunda 
ulaşabileceğimizi unutuyoruz. Başarısızlıklarımıza bahane buluyoruz, denizin git gide 
derinleşeceğini, dalgaların daha da büyüyeceğini bildiğimiz hâlde hazırlıklarımızı ona göre 
yapmıyoruz. Pes etmek kolay bir tercih bizler için, avuçlarımızın kanaması, alnımızın 
terlemesi korkutuyor bizleri.  Bu korkularla da hedeflerimize varmak âdeta bir hayal oluyor 
zihnimizde. 
   Filmden sonra hedeflerimize ulaşmanın kolay olmadığını artık daha iyi biliyorum. 
Uğruna savaştıklarımızın bize hayata bağlayacağını ve hayatı yaşanılır kılanın da bu olduğunu 
fark ediyorum. Kendi ideallerimize, sözlerimize sahip çıkmanın önemini kavrıyorum. “Never 
Back Down” filmine, benim zihnimde bu düşüncelerin kapısını açtığı için teşekkür ediyorum. 
                                                                                                                           Berke Eren 
                                                                                                                           21401867 
    
         
Gözde UĞUR 
 
                                               KONSER VE ÖTESİ
 
    Şimdi size bu senemin en güzel akşamını ve neden bu kadar güzel olduğunu anlatacağım. 
Yer Bilkent Odeon…  Zaman 08 Mayıs… Sahnede Mor ve Ötesi var. Konserin öncesinde 
arkadaşlarıma grubun ‘’ abartılmış’’ olduğundan bahsediyorum sonrasında ise bu gece 
senenin en güzel gecesi oluveriyor. Peki nasıl? O gece orada ne oldu? Çok sıradan bir o kadar 
da sıra dışı bir şeyler… Hayatla ilgili en büyüleyici bulduğum şeylerden birisi birbirini 
tanımayan insanların aynı nedenle ama birbirlerinden bağımsız bir şekilde bir araya 
gelmeleridir. Bizim durumumuzda bunlar birbirini tanımayan -en azından benim çoğunu 
tanımadığım- yüzlerce seyirci ve sahnedeki adamlardır. Konser sırasında öyle bir an geliyor ki 
Harun Tekin1 ve benden başka kimse yokmuş gibi hissediyorum. Geri kalan herkes bu anın ne 
kadar gerçek üstü olduğunu hissetmemi sağlamak için fon müziği yapıyorlar sanki. Bu anı 
gerçek üstü yapan, beni bu kadar büyüleyen şey ne? Verdiğim kararları düşünüyorum;  
kendimi içinde bulduğum aileyi, taşındığım şehri, okuduğum üniversiteyi,  seçtiğim 
arkadaşlarımı, en sevdiğim filmi, onu sevme nedenimi, müzik zevkimi oluşturan şeyleri… 20 
yıl boyunca attığım büyük küçük bütün adımlar beni bu ana getirdi. Sonra aynı şeyi Harun 
Tekin için düşünüyorum. Çocukluk hayalleri, dinlediği müzikler, hayran olduğu bütün 
insanlar, kariyerinde attığı bütün adımlar, yaptığı bütün şarkılar… Onun bu şarkıları 
yazarkenki duyguları, bir şarkı sözündeki bir kelime için düşündüğü alternatifleri, en son karar 
verdiği kelimeyi beğenmesine neden olan altyapıyı düşünüyorum. Onu etkileyen şairler ve 
                                                           
1 Mor ve Ötesi’nin solisti, söz yazarı, müzisyen 
Gözde UĞUR 
 Gözde UĞUR 
 
yazarlar… Bütün geçmişi ve birikimleri… Hepsi kendini o kelimenin seçiminde gösteriyor. 
Şimdi bizim diğer kelimeyi değil bunu söylememize neden oluyor. Beni büyüleyen de bu. 
Onun yaptığı seçimlerle benim yaptığım seçimlerin, yaşadığımız ve yaşayacağımız sonsuz 
anlardan yalnızca birinde, tam o anda bizi buluşturması. Hissettiğim şey sadece o an için 
geçerli, asla taklit ve tekrar edilemez. İşte bu anı ve hatta bütün anları değerli yapan şey de 
bu. Benim bütün bu büyülenmişliğimin tercümanı ise yine Harun Tekin oluyor: ‘’Şimdi burada 
ölsek, mutlu ölürüz.’’  
 
    Bu buluşmanın bir de diğer boyutu var elbette: yüzlerce belki binlerce yabancının benzer 
isteklerle bir araya gelmesi. Harun Tekin’le kendim için kurduğum bağlantıyı diğer seyircilerle 
de kuruyorum ister istemez. Onlar da benim gibi Cambazı defalarca dinleyip şarkıdaki 
göndermenin kime olduğunu tartışmışlar mıydı? Küçükken televizyonda Bir Derdim Varın 
klibinin çıkmasını beklemişler miydi? Mor ve Ötesi’nin zamanında Eurovision’a Türkçe 
şarkıyla katılmasına ne demişlerdi? En sevdikleri şarkı ve o şarkıyı sevme nedenleri neydi? Hiç 
bir Mor ve Ötesi şarkısı dinlerken ağlamışlar mıydı? Bütün bu sorular gözüme şu sahneyi 
getiriyor: yıllar önce farklı şehirlerde yaşayan birbirinden habersiz iki çocuk televizyon 
karşısında Kral TV’de ‘’o’’ klibin çıkmasını bekliyorlar. Şimdi o çocukla ben yan yana bu 
konseri izliyoruz belki de. Sahnedekiler mikrofonu seyircilere yönelttiğinde ‘’o’’ şarkıyı 
çocukluğumuzu düşünerek söylüyoruz.  Bu anın gerçek olması için sonsuz sayıda koşulun 
sağlanması gerektiğini biliyorum ve hepsinin de sağlanmış olduğunu bilmek beni ürpertici bir 
şekilde etkiliyor. Evet, bu düşük ihtimal gerçek oldu. Hem de sadece o iki çocuk için değil. O 
konseri izleyen herkes için gerçek oldu. Bütün koşullar sağlandı ve bir şekilde bütün o 
yabancıların hayatları kesişti. O an orada bulunan herkesin, seyircilerin ve grup üyelerinin, 
başında ışıklı bir şekilde onları o ana taşıyan nedenleri gördüm, o an aynı nakaratı 
Gözde UĞUR 
 Gözde UĞUR 
 
bağırmamızı sağlayan şeyleri… Orada gördüğüm şey uzay boşluğundaki yıldızlar gibiydi. İşte o 
gün bu yüzden bu senemin en güzel günüydü. 
    Bu da hemen konser sonrasında biletimin arkasına aldığım not, bütün bu yazımı özetler 
nitelikte.
 
Gözde UĞUR 
 
  Fatma Sezgi ABAK  
  
                                               MÜKEMMEL IRK MÜMKÜN MÜDÜR?      
  
           Farklı etnik kökenden insanlar gerçekten birbirlerinden farklı mıdırlar? Japonlar bizden zeki, 
Almanlar bizden daha mı disiplinlidir? Benimki de dâhil birçoğumuzun cevabı olumlu olacaktır bu 
sorulara. Fatih Balkış’ın Baht Dönüşü adlı öyküsünü okumaya başladığım ilk andan itibaren içinde çok 
tanıdık ve geçmişe götüren bir şey fark ettim. Yazarın Fransızca ve Almanca hakkında yaptığı karşılaştırma 
ve uzun uzun Almanlardan bahsetmesi bana lise yıllarımı hatırlattı. Okuduğum lisede birçok lisenin aksine 
ana yabancı dil Almanca veya Fransızca olmak zorundaydı. Bu da ister istemez hem öğrenciler hem de 
öğretmenler arasında çekişmeler yaratırdı. Hangi dil daha iyi, Fransızlar gerçekten ırkçı mı, Almanya’da 
azınlıklara şiddet var mı , diye sık sık tartışılırdı.   
         Kitaba devam etmem ve 4 sene Alman öğretmenler tarafından eğitim görmem kafamızdaki millet 
şemalarıyla ilgili yazmaya beni itti. İlk köle satışlarından beri insanların kafalarında oluşan kafatasçılığın 
bu şemalarla oldukça ilgili olduğunu düşünüyorum. Bir kangal cinsi köpeğin bir süs köpeğinden güçlü 
olması ırkları arasındaki farkla kolayca açıklanabilir. Bugün insanların Alman, İsveç, Türk diye ırklara değil 
hepsinin yalnızca insan ırkına ait olduğu kabul edilen ve bizi hayvanlardan ayıran bir gerçek. Bu yukarıdaki 
bilgiye dayanarak söyleyebilirim ki Japonların bizden daha zeki olması, kültürlerinin buna teşvik etmesiyle 
doğru orantılı olabilir. Ancak insanoğlu özeleştiri yapmakta yeni doğmuş bir buzağının yürüyüşü kadar 
beceriksiz olduğundan üstün veya alçak yetenekleri etnik kökenlerin genetik özellikleri olarak kabul edip 
işin içinden sıyrılmayı tercih etti. Belki de bu yüzden, milletlere yüklediğimiz sıfatları doğuştan kazanılmış 
gibi görmekten, bugün hâlâ ırkçılıkla mücadele ediyoruz. Elbette insanlar yaşadıkları yerlerle ilgili olarak 
farklı evrimleştiler. Afrikalı bir sporcu bu yüzden diğerlerinden daha hızlı. Kırgız birinin gözleri bu yüzden 
kumlara daha dayanıklı.  Ancak benim bahsettiğim şey akıl, disiplin, saygılı olmak gibi kazanılan erdemler. 
Başka milletlerin zekâlarına, saygılarına, insanlarına verdikleri öneme bakıp “Bunlar doğuştan ya.” diyerek 
işin içinden çıkmak yerine kendi insanımıza da bunları aşılamaya çalışmalıyız.  
      Başta da bahsettiğim gibi bu davranışsal özellikler kültürle tetiklenen şeyler. Şimdi “Başka kültürleri 
benimseyip kendi kültürümüze haksızlık mı edelim? “ diyebilirsiniz. Ancak çok değerli bir hocamın da 
dediği gibi kültürleri birbirinden ayıran net sınırlar var mı? Türkler çok sıcakkanlıdır, ee İspanyollar gibi 
yani. Türkler aileye düşkündür, İtalyanlar da öyle. Türkler geleneklerine bağlıdır, Araplar gibi mi? 
Söylemeye çalıştığım kendimize ait gördüğümüz kültürel değerler bile paylaşılarak çoğalmış ortak 
noktalar sadece. Ama yine de kendimize ait çekirdek bir yapı her zaman varlığını sürdürüyor. Örneğin 
Türkçeyi düşünelim. En arı hâlinden beri içine bu kadar fazla yabancı kelime girmiş bir dil yoktur 
herhâlde. Ama Türkçe hiç yok olma ya da ciddi bir yozlaşma tehlikesi altına girmedi çünkü çekirdek yapı 
hep korundu. Benim diğer milletlerden örnek alalım dediğim noktalar da bu çekirdek yapıya çok 
dokunmayan, ortak noktalardaki birkaç konu. Zekâlarından, sosyal düzenlemelerinden etkilendiğimiz 
milletlerden örnek alıp refah seviyemizle ilgili düzenlemeler yapabiliriz. Ne yazık ki hâlâ kitap okuma 
oranı en düşük ülkelerden biriyiz. Bunda da eğitim sistemimizin hep bir acelesi olması etkili olabilir. 
Sınavlara hazırlanmak, kitaplara vakit ayırmaktan daha önemli. Bu durum bana hep Tahsin Yücel’in ”Okumuş adam roman okumuş adamdır, diplomalı değil.” sözünü hatırlatır. Bunun gibi gelişimimizi 
yavaşlatan koşulları iyileştirerek özendiğimiz erdemlere ulaşabiliriz.  
  
  
  
Kaynakça  
Fatih Balkış, (2015). Baht Dönüşü. İstanbul: Can  
  
  
	   	   İpek	  Auf	  
	   	   21303634	  
	  
İnsanoğlunun	  varoluşuyla	  birlikte	  kadın-­‐	  erkek,	  biz-­‐	  siz,	  siyah-­‐	  beyaz,	  zengin-­‐	  
fakir	   gibi	   karşılaştırmalar	   günlükB	   hiza	  yvaet	  Oınn	  lbairr	  	   parçası	   olmaya	   başladı.	   Tarih	  
boyunca	  yaşanmış	  çoğu	  katliamın	  sebebini	  oluşturan	  ‘’biz	  ve	  onlar’’	  durumunun	  
en	  sarsıcı	  örneklerinden	  biri	  Hitler	  tarafından	  yapılmış	  olan	  Yahudi	  katliamıydı.	  
Çağlardır	   insanoğlu	   kendi	   ırkından,	   ülkesinden,	   dininden	   hatta	   ve	   hatta	  
mezhebinden	   	   olmayan	   insanları	   küçümsedi,	   kendine	   benzeyeni	   üstün	   saydı.	  
Günümüze	   gelindiğinde	   ise	   büyük	   şehirlerde	   kendimize	   benzeyen	   ve	  
benzemeyen	  farklı	  dinlere,	  ırklara,	  cinsiyetlere	  ve	  ideolojilere	  sahip	  insanların	  
bir	  arada	  yaşadığı	  bir	  dünyadayız.	  21.	  Yüzyıla	  baktığımızda	  ise	  ‘’biz	  ve	  onlar’’	  
ayrımı	  ne	  yazık	  ki	  hala	  güncel	  ve	  bir	  sorun.	  Dünyanın	  her	  noktasında	  kendini	  
gösteren	  bu	  durumun	  her	  coğrafi	  bölgeye	  farklı	  yansımaları	  var.	  Türkiye’de	  bu	  
durum	   kendini	   farklı	   politik	   görüşlere	   sahip	   insanların	   birbirlerini	  
yabancılaştırmalarıyla	  gösterirken	  Ortadoğu’da	  din	  ve	  mezhep	  farklılıklarından	  
çıkan	  karışıklıkları	  izliyoruz.	  Siyasi	  parti	  liderlerinin	  dahi	  kullandığı	  ‘’onlar	  ve	  
bizler’’	  terimleri	  ülkeleri	  ve	  dünyayı	  bölüyor.	  Hem	  edebiyatta	  hem	  de	  sinema	  da	  
sıkça	   konu	   edilmiş	   bu	   temayı	   ‘’Peki	   Şimdi	   Nereye?’’	   adlı	   film	   olağanüstü	   bir	  
şekilde	  ele	  alıyor.	  	  
	  
	  isimli	  2011	  yapımı	  Nadine	  Labaki	  
filminin	  hem	  acıklı,	  hem	  mutlu,	  hem	  eğlenceli,	  hem	  eğlenceli	  	  filmin	  hayatın	  tam	  
olarak	   kendisini	   izletir	   izleyiciye.	   Film,	   bir	   kadın	   grubunun	   mezarlıkların	  
‘a’Praeskıin	  Şdima	  mdi	  aNteemre	  ydea?n’’	  s(ıE	  yt	  ampaminatseıynlaan	  bt	  aoşnl	  avra.	  	  Hoùiç?b)ir	  beklentim	  ve	  önbilgim	  olmadan	  
izlemeye	  başladığım	  filmin	  bu	  teatral	  sahnenin	  başta	  bir	  şey	  ifade	  etmediğini	  
söylesem	  yalan	  söylemiş	  olmam.	  Eşşiz	  Ortadoğu	  ezgileri	  taşıyan	  müzikler	  bu	  
sahneden	  itibaren	  beni	  çok	  etkiledi.	  Müziğin	  duyguları	  sözcüklerden	  çok	  daha	  
derinden	   dinleyiciye	   hissettirebildiğine	   inananlardanım...	   Sözcükler	   ve	  
coğrafyanın	  ezgileriyle	  filme	  renk	  ve	  anlam	  katan	  şarkılar	  film	  bittikten	  sonra	  
tekrar	  tekrar	  dinlenesi	  nitelikte.	  Filmin	  ilerleyen	  sahnelerinde	  Lübnan’ın	  küçük	  
bir	   köyündeyiz.	   Nadine	   Labaki’nin	   ustaca	   yönetmenliği	   sayesinde	   köyün	  
dokusunu	  anlayıp,	  halkın	  yaşamının	  içine	  sokar	  izleyiciyi.	  Müslüman	  ve	  Hristiyan	  
insanların	  bir	  arada	  yaşadığı	  bu	  köye	  ilk	  kez	  televizyon	  gelir.	  Bu	  sahne	  şüphesiz	  
Türk	  izleyicisine	  2001	  yapımı	   	  filmini	  anımsatacaktır.	  	  Ne	   	  
filminde	   ne	   de	   	   televizyon	   köye	   huzur	   getirmiştir.	  
	  filminde	  köy	  halkının	  birlikte	  televizyon	  izlediği	  bir	  anda	  haberler	  
açılır	  ve	  köylerine	  yakın	  bölg‘e’Vleizrodnet	  eHler’i’stiyanların	  ve	  Müslümanlar‘ı’nV	  izçoantıtşemlea’’	  
içinde	  olduğu	  sö‘y’Pleenkii	  r	  Şsiömydlei	  nNmereezy	  ke?a’d’ınlar	  erkeklerin	  görmesini	  engellerle‘r’P.	  eBkui	  	  
Şsaimhndei	  	  Nbearneay	  et?a’m’ 	  olarak	  günümüzü	  çağrıştırdı.	  Medya	  bizim	  toplumumuza	  huzur	  
mu	   getiriyor,	   huzursuzluk	   mu	   çokça	   tartışılabilir...	   ama	   dürüst	   olmayan,	  
olamayan	  medyanın	  topluma	  etkisi	  yadsınamaz	  derecede	  büyüktür.	  Filmin	  bu	  
sahnesinden	   sonra	   kadınların	   huzuru	   korumak	   ve	   herhangi	   bir	   gerginliğe	  	  
meydan	  vermemek	  için	  gösterdikleri	  akıl	  almaz	  çabayı	  görmeye	  başlıyoruz.	  En	  	   	   İpek	  Auf	  
	   	   21303634	  
küçük	  hane	  olan	  aile	  de	  dahi	  gözlemleyebildiğimiz	  huzuru	  ve	  metaneti	  korumaya	  
çalışan	   anne,	   kadın	   figürü	   filmde	   köyünü	   korumaya	   çalışan	   Müslümanlar	   ve	  
Hristiyanlar	  olarak	  karşımıza	  çıkıyor.	  Radyo	  ve	  televizyon	  gibi	  medya	  organlarını	  
köyün	  erkeklerinden	  saklamaya,	  her	  huzur	  bozulduğunda	  türlü	  çeşitli	  planlarla	  
huzuru	   sağlamaya	   çalışırlar.	   Bu	   gerek	   kendi	   kocalarına	   Rus	   kadınlar	   getirip	  
kafalarını	  dağıtmak	  olsun,	  gerek	  kocalarının	  yiyeceklerine	  haşhaş	  katmak	  olsun	  
bir	  çok	  yol	  denerler.	  İzleyiciyi	  derinden	  etkileyen	  sahnelerden	  biri	  bir	  annenin	  
yakın	  bir	  köyde	  Hristiyan-­‐	  Müslüman	  çatışmasında	  ölen	  çocuğunu	  köyün	  huzuru	  
için	  herkesten	  saklaması	  olur.	  Filmin	  sonunda	  ise	  Müslüman	  kadınlar	  Hristiyan,	  
Hristiyan	  kadınlar	  ise	  Müslüman	  olur...	  En	  nihayetinde	  ‘’insan’’	  olmak	  vurgulanır.	  
Kadınların	  bu	  çabası,	  bir	  kadın	  olarak	  rahatça	  söyleyebilirim	  ki	  her	  toplumda	  
mevcut.	  ‘’Her	  başarılı	  erkeğin	  arkasında	  bir	  erkek	  mevcuttur.’’	  Klişesi	  vardır	  ya...	  
bu	  filmi	  izledikten	  sonra	  her	  huzurlu,	  mutlu	  toplumun	  arkasında	  akıllı	  kadınlar	  
vardır	  diyebilirim.	  Nadine	  Labaki’nin	  yönetmenliğini	  ve	  oyunculuğunu	  izlerken	  
kendisinin	  de	  içinde	  bulunduğu	  kadın	  grubunun	  zekasına	  hayran	  kaldım.	  
	  
Birçok	  festivalde	  beğeni	  toplamış	  film,	  toplumdaki	  kadın	  figürüne	  bir	  kadın	  bakış	  
açısıyla	  yaklaşmış,	  din	  sebebiyle	  çıkan	  tüm	  gerginliklerin	  absürtlüğünü	  izleyiciye	  
göstermiştir.	   İzleyici	   filmin	   sonunda	   şüphesiz	   ‘’insan’’	   olmanın	   önceliğini	  
hissetmiştir.	   Özellikle	   günümüzde	   herkes	   tarafından	   izlenmesi	   ve	   üzerine	  
düşünülmesi	  gereken	  bir	  film.	  	  
	  
	  
	  
	  
	  
	  
	  
	  
	  
	  
	  
	  
	  
	  
	  
	  
	  
	  
	  
Labaki Nadine, Et Maintenant on Va Où? ; Yazarlar,Thomas Bidegain, Rodney El Haddad, Jihad 
Hojeily, Nadine Labaki, Bassam Nessim; Oyuncular, Claude Baz Moussawbaa, Leyla Hakim, Nadine 
Labaki, Les Films des Tournelles, Pathé, Les Films de Beyrouth; 14 September 2011 (France) 
Ahmet Özkan Demir 
AMAÇ 
3 Aptal; insan ne kadar mutsuz, usanmış, günlük hayatın yoğunluğuyla karamsarlığa 
bürünmüş olursa olsun; üstündeki tüm o ağırlığı bir anda yok edecek, dahiyane tespitlerle dolu 
samimi ve sıcak bir film. “Bollywood” denildiğinde normalde klişelerle, abartılı sahnelerle dolu; 
uzaması için birkaç dans ve müzik sahnesiyle şişirilmiş bir film hayal ederim. Fakat 3 Aptal, bu 
ön yargılarımdan kurtulmamı ve Bollywood sinemasına daha iyimser bir açıdan bakmaya 
başlamamı sağladı. 
  Müzik sayesinde hem filme bağlandım hem de filmden beklentim arttı, çünkü müziği 
kaliteli bir filmin kendisinin de kaliteli ve doyurucu bir yapım olmasını beklerim. Neyse ki film, 
bu beklentimi fazlasıyla karşıladı. Filmin çıkış noktası, Hint eğitim sistemini eleştirmek gibi 
gözüküyor. Bazen suratımıza sert bir şekilde çarpıyor, bazense ironik bir şekilde çaktırmadan 
hissettirmek istiyor sistemdeki bozuklukları. Baş karakterimizin bir öğretmenine söylediği 
“Hocam siz bize mühendis olmayı değil, nasıl iyi not alınacağını öğretiyorsunuz.” sözü, belki de 
filmin vermek istediği ana mesajın en açık şekilde dile getirilmiş hâlidir. Eğitim sistemimize 
şöyle bir göz attığımda, gerçekten de iyi not almanın herşeyden üstün tutulduğunu görebiliyorum. 
“Mükemmelliği kovalayın, başarı zaten arkadan gelecektir.” Belki de dünyadaki tüm eğitim 
sistemlerinin daha temelden kusurlu olduğunun en büyük kanıtı budur. Hiçbir okulda, 
üniversitede veya herhangi bir eğitim kurumunda, insanlara hayallerini kovalamak fikri 
aşılanmaz. Mükemmelin peşinden koşan insanlar yerine; herkesi kendine rakip olarak gören, iyi 
not almayı ya da büyük paralar kazanmayı hayatta ulaşılabilecek en yüksek nokta addeden, kendi 
paçasını kurtarıyorsa dünya yıkılsa bile umrunda olmayacak insanlar yetişiyor. Günümüz 
insanının en büyük sorunu budur belki de… Hayallerinin peşinden koşmak, mutlu olmaya çalışmak veya sevdiğimiz bir işe tutkuyla sarılmak takdir edilen özelliklerden değil artık. Hatta, 
takdir edilmek bir yana dursun, böyle insanlar genelde toplum tarafından sevilmez; yaptıkları 
şeyler hor görülür. Bunun nedeni de, insan gözünde önem arz eden şeylerin son birkaç yüzyılda 
tamamen değişmiş olması. İnsanı değerli kılan özellikler artık kibarlık, iyilikseverlik ya da 
merhamet değil; bunlar çok zaman önce canlılığını yitirmiş, arada sırada üstümüze konan ancak 
anında süzülerek bizi terk eden hayaletler. Bu özellikler, kaynağını insandan almıyor artık. Bir 
insanın kazandığı para miktarı veya “yaşamayı” feda ederek elde ettiği ünvanı belirliyor artık bu 
değeri. Günümüz dünyası iyi bir doktor olmayı değil, iyi “kazanan” bir doktor olmayı 
gerektiriyor maalesef. Film sayesinde irdelediğim bu nokta, filmdeki o sıcak ve samimi ortamın 
neden gerçek dünyada olmadığını da gösteriyor. 
  Bu büyük sorunun altında yatan sebepse, filmde de vurgulandığı gibi eğitim sisteminin 
artık insanları eğitmiyor oluşu. İnsanlara işini nasıl yapacağı, daha da önemlisi işini nasıl 
seveceği öğretilmiyor. Binlerce teorik bilgi, gerekli olup olmadığına bakılmaksızın insanların 
kafalarına sokulmaya çalışılıyor. İnsanlar, eğitim sistemindeki büyük yanlışlığın, ancak iş 
hayatlarına atıldıktan sonra farkına varıyorlar, ancak o zaman da çoktan iş işten geçmiş oluyor. 
İnanıyorum ki, bir öğretmen ne kadar iyi bir eğitim almış olursa olsun, gerçek bir sınıfa girip 
gerçek öğrencilere ders anlatana kadar, öğretmenliğe dair pek bir şey yapmış sayılmaz. Bu 
durum, geri kalan tüm meslek dalları için de geçerlidir. Bu apaçık dengesizliğe rağmen, hâlâ 
insanın ne iş yapacağına bakılmaksızın, mesleğinin pratiğinden çok teorisini öğretiyorlar insana. 
Bu yüzden de işinde aradığını bulamayan, mutsuz nesiller yetişiyor; bu eğitim sistemi kökünden 
sökülüp yerine yenisi getirilene kadar da yetişmeye devam edecekler. 
  Çok büyük paralar kazanıp, dünyanın başına geçmeye çalışarak yitip giden bir hayata 
sahip olmak ya da yaşamımızı az para kazanıp, sevdiğimiz insanlarla, sevdiğimiz işi yaparak geçirmek… Eğitim sistemi belli ki bizi ilkine yönlendiriyor, ancak ikincisi, filozofların en 
başından beri cevabını aradığı “Hayatın amacı nedir?” sorusunun, gene en başından beri 
gözümüzün önünde duran ancak burun kıvırarak baktığımız cevabıdır belki de. 
 
KAYNAKÇA 
3 Aptal. Yön. Rajkumar Hirani. Oyuncular: Aamir Khan, Madhavan, Karena Kapoor, Sharman 
Joshi. Vinod Chopra Productions, 2009. DVD. 
 
YAŞAMIN	ANLAMI	
	
	
Gülben	Ergen	başarılı	aynı	zamanda	değerli	bir	sanatçımızdır.	Hayat	ile	ilgili	önemli	
bilgilerini	ve	tecrübelerini	Öğrendim	ki…	kitabında	anlatmıştır.	İmkansız	olaylar	karşısında	
evrenin	o	sihirli	kurallarını	uygulayarak	hayatı	pespembe	ve	muhteşem	hale	
getirebileceğimizi	şimdi	daha	iyi	anladım.	Öğrenmek	çok	önemlidir.	Öğrenelim	ki	
hayatımızdaki	bazı	şeyleri,	yani	yanlış	gördüğümüz	ya	da	göremediğimiz	şeyleri	
düzeltebilelim.	Öğrenmek,	bilmek	ve	fark	etmek	hayatımızı	kolaylaştırır.	İşte	burada	sihir	
başlar	ve	büyülü	bir	dünyaya	adım	atarız.	Eğer	çevremizdeki	her	şeyden	haberdar	olup	
bunların	farkına	varırsak,	hayatımıza	daha	rahat	devam	edip,	daha	doğru	kararlar	alabiliriz.	
Ayrıca	hayatta	başarılı	olmak	için	evrenin	kurallarını	bilmemiz	ve	bunları	kullanabilme	özelliği	
kazanmamız	gerektiğini	düşünüyorum.	Bence	başarının	sırrı	evrende	gizli	ve	herkesin	bilinç	
altında	saklıdır.	
Yaşama	amacınızı	ve	hayatınıza	giren	insanların	neden	hayatınızda	olduklarını	ve	size	
ne	anlatmaya	geldiklerini	öğrenmeye	çalışmalısınız.	Her	insan	hayatımıza,	bize	bir	şeyler	
öğretmek	için	girer.	Hem	kötülüğü	hem	de	iyiliği	onlardan	öğreniriz.	Kötülüğü	bilmeden	ve	
öğrenmeden	iyiliğin	tadını	da	anlayamayız.	Kime	sinir	oluyorsak,	aslında	kendimizde	olan	o	
yönümüze	sinir	olduğumuzu	düşünüyorum.	Olayların	alt	metnine	girerek	bilinç	altımızı	
konuşturmaya	başlamalıyız.	Bir	olay	karşısında	hislerimizi	kontrol	etmeyi	öğrenmeliyiz;	çünkü	
hislerimiz	bize	olayın	ehemmiyetinin	boyutunu	gösterir.	Yani	bir	olayı	düşündüğümüzde	iyi	
hissediyorsak	devam	etmeliyiz,	kötü	hissediyorsak	planlarımızı	değiştirmeliyiz.	Gülben	Ergen	
yaşadığı	olayları	anlattıktan	sonra	sonuna	“Öğrendim	ki”	diye	bir	paragraf	koymuş	ve	aldığı	
dersleri	anlatmış.	Biz	de	yaşadığımız	olayların	sonunda	iç	benliğimize	ne	öğrendiğimizi	
sorarak	hayata	daha	bilinçli	başlayabileceğimizi	düşündüm.	Yaşadığımız	olaylar	sonunda	“Ne	
öğrendim	ki?”	sorusunu	kendimize	sormamız	gerektiğine	inanıyorum.	Bu	durumlardan	ne	
gibi	ders	çıkardığımızı,	olayların	neden-sonuç	ilişkisini	öğrenmemiz	gerekir,	gerekir	ki	
hayatımızı	iyi	yönde	şekillendirebilelim.	Genelde	başımıza	gelen	olayları	öylece	anlatır	geçeriz	
ve	hiçbir	şey	öğrenmeden	öylece	kalır.	Çevremde	gözlemlediklerim	kadarıyla	hiçbir	kişi	
“Acaba	bana	bu	olay	ne	öğretti?”	sorusunu	kendisine	sormuyor	ve	sadece	yaşadığı	olaya	
takılı	kalıyor	ve	bir	adım	ileri	gidemiyor.	Yaşamın	her	safhasında	bir	imtihan	var	ve	bize	bir	
şey	anlatmak	ile	görevli	insanlar	bulunur.	Tesadüf	diye	bir	şey	yok.	Her	şey,	herkes	olması	
gerektiği	için	hayatımızdalar.	İyi	ya	da	kötü	olayları	olması	gerektiği	ve	bunlardan	bazı	dersler	
çıkarmamız	gerektiği	için	yaşıyoruz.	Evren	bunları	istiyor	ve	bu	yüzden	yaşadıklarımızın	
sorumlusu	evren…	
İnanç…	Hayatımız	için	inanç	çok	önemli	bir	duygudur.	İnanmadan	hiçbir	şeyi	
başaramayız.	Evren,	inandığımız	sürece	istediklerimizi	gerçekleştirir.	İnanç	duygusu	bir	büyü	
veya	bir	sihir	gibidir.	Her	şeyi	ama	her	şeyi	bu	duygu	ile	başarabileceğimize	inanıyorum.	
Gülben	Ergen’	nin	de	yaşadığı	bir	olay	vardır.	Hiç	kimse	onun	ses	sanatçısı	olabilmesine	
inanmıyormuş;	fakat	Ergen	sonuna	kadar	inanmış	ve	şimdi	Türkiye’	de	adı	geçen	önemli	ses	
sanatçılarındandır.	İnancın	gücü	çok	büyük	ve	bu	büyük	güce	inanmamın	bir	sebebi	daha	ise,	
annemin	bir	anısından	dolayıdır.	Annem	lise	hayatında	çok	iyi	bir	öğrenci	değilmiş;	fakat	tıp	
fakültesine	girmek	istiyormuş.	Bir	gün	matematik	hocası,	anneanneme	“Bıraksın	hayal	
peşinde	koşmayı,	çok	üzülecek;	çünkü	asla	tıp	fakültesine	giremez”	demiş;	fakat	anneannem	
bunu	annemden	gizlemiş	ve	anneme	çok	büyük	bir	destek	vererek	ve	annemin	inancını	
yüksek	tutarak,	annemin	tıp	fakültesine	girmesini	başarmış.	Bu	başarı	inancın	gücü…	Ben	hep	bu	güce,	bu	hikaye	sayesinde	inandım.	Kendine	güvenmek	ve	inanmak	başarının	yarısı	değil	
hepsidir,	inanç	olduğu	zaman	sadece	sonuç	beklenir	ve	kazanılır.		
İyilik…İyi	niyet	çok	önemlidir.	Niyetin	kötüyse	evrenden	çok	çekeceğin	var!	Mesela,	
annem	televizyonda	kötü	ve	negatif	enerjili	bir	haber	çıktığında,	kanalı	değiştirir.	Evine,	
hanesine	o	kötülüğü	çekmez.	Konuşurken	her	zaman	yüzünde	gülücükler	vardır	ve	
kahkahalarını	bütün	komşular	duyar.	Devamlı	şikayet	eden	insanlardan	uzak	durur.	Şikayetin	
kötü	bir	büyü	olduğuna	inanır.	Başına	gelen	her	şeyi	memnuniyetle	kabul	eder	ve	mutlu	
olmaya	çalışır.	Bunları	yapmasının	sebebi	ise	bilinç	altımızın	her	şeyi	kaydederek,	bunları	
sonradan	ortaya	çıkarmasıdır,	yani	gerçekleştirmesidir.	Ben	de	sert,	kaba	ve	kötümser	
insanları	tek	tek	hayatımdan	çıkarmaya	çalışıyorum.	Çıkardıkça	hayatımın	daha	iyi	bir	yola	
girdiğini	hissediyorum.		
Affetmek…	Ben	herkesi	affediyorum.	Affetmek	çok	önemlidir.	Eğer	affedersen	rahat	
bir	yaşam	sürebilirsin;	ama	kin	ve	nefretle	devam	edersen	iyiliğe	ulaşamazsın.	Bütün	ayıp	
edenleri,	gıcık	insanları	ve	sana	kötülüğü	dokunan	kişileri	affetmelisin	ve	böylelikle	vicdanının	
ve	kalbinin	rahat	olacağına	inanıyorum.	Kendimizi	iyi	hissettiren	her	şeyi	yapmamız	
gerektiğini	düşünüyorum.	İyi	hissedersek	evrene	yaydığımız	titreşimimiz	artarak	enerjimiz	
yükselir	ve	enerjimizin	yüksek	olması	hayatımızı	iyi	yönde	etkiler.	Bu	evrenin	diğer	bir	
kuralıdır.	Affet	ve	enerjini	yüksek	tut…	Aynı	benim	gibi,	affediyorum,	iyi	hissediyorum,	
enerjimi	yüksek	tutuyorum	ve	mutlu	oluyorum.	
	 Sonuç	olarak,	insan,	güzel,	başarılı	ve	sağlıklı	bir	yaşamı	kendi	inşa	eder.	Öğrenmek	
çok	önemlidir.	İnsan	öğrenince	bir	şeylerin	farkına	varabilir.	İnancını	her	zaman	yüksek	
tutmalısın	ki	bu	sihri	kullanarak,	hayatını	istediğin	şekilde	yönlendirebilesin.	Ayrıca	iyi	niyetli	
ve	sevecen	olunması	gerekir	ki	pozitif	enerji	bünyemize	çekilsin	ve	hayatımız	bu	enerji	ile	
devam	etsin.	Tabii	ki	de	kin	ve	nefretten	uzak	durarak,	her	şeyi	affederek	ve	kabul	ederek	
iyilik	yolunda	hayatımıza	devam	etmemiz	gerektiğini	düşünüyorum;	çünkü	evren	bizden	
bunları	istiyor	ve	eğer	bunları	yapmazsak,	hayatımız	bizim	ellimizden	gider	ve	evren	
hayatımızı	ele	geçirir.	Evrenin	kurallarını	doğru	uygulayarak,	hayatımızı	yönlendirmeyi	
öğrenmeliyiz.	Yoksa	mutsuz	yaşarız.	
	
	
	
	 	 	 	 	 	 	 	 	 Esin	Bayramlı	
21402388		
	
	
	
	 	
İSPANYA MI KATALONYA MI? 
 Bu yılın eylül ayında bilişim alanında düzenlenen bir etkinliğe katılmak için gitmiştim aslında 
Barselona,  İspanya’ya; oradakilerin  söylemeyi  tercih ettiği  şekliyle  Katalonya,  İspanya’ya. 
Şehre vardığımda dikkatimi çeken ilk şey her yerde bağımsızlıkla ilgili sembollerin, bayrakların 
varlığı oldu. İnsanlar bağımsızlık yürüyüşleri yapıyor, ‘Bağımsızlık istiyoruz.’ diye bağırmasalar 
da  hareketleriyle  bunu  ifade  ediyorlardı  türlü  şekillerde.  Bu  savaşı,  iç  karışıklığı  şehrin 
neresine giderseniz gidin görebilir; duvarların serzenişini, insanların kalp kırıklığını, yeniden 
bağımsız bir ülke olma ülküsünü elle tutulur bir şekilde hissedebilirdiniz. Ben de bu çılgın, bir 
o kadar da mahzun sokakların arasında dolaşıp, bu karışık duygularla yoğrulurken bir yandan 
da sorgulamaya başlamış buldum bir anda kendimi. Neydi tüm bu isyanın, serzenişin altında 
yatan? Neydi tüm bu duyguların asıl kaynağı, bel kemiği? Tutku, heyecan, acıma, korku, 
merak, belki nefret ya da kin sadece? Ya da hüzün... Evet, hüzün. Hüzün vardı bu sokakların 
geçmişinde, hüzün vardı bu insanların yüzünde, kalbinde. Aslında tüm bu hırs, kin, başkaldırı 
kaynağını onulmaz bir hüzünden, tamiri mümkün olmayan bir kalp kırıklığından alıyordu. 
Nasıl bir duyguydu peki hüzün? Nasıl bir duyguydu ki bunca insanı ayağa kaldırıyor, tek bir 
amaç etrafında birleştiriyor, sıcak evlerinden çıkarıp sokaklara döküyordu?  
Hüzün… Öyle bir duygu ki hüzün, en şefkatli insanın kin beslemesine neden olur, en mülayim 
insanı tutkuyla donatır, bazen korkaklığa, bazen çaresizliğe yol açarken bazen de katıksız 
özgüven  ve  cesarete  kapı  aralar.  Hüzün,  kardeştir  öfkeyle.  Bazen  sadece  öfkelenirsiniz 
aniden, ortada elle tutulur bir sebep yokken birden parlarsınız; her şeye, herkese kızarsınız. 
Yıllar önce vefat eden akrabanızı hatırlamış ya da başınızdan geçen acı bir hadise gelmiştir 
aklınıza, hüzünlenmişsinizdir aslında; ama olanca dışa vurumu öfke olur bu kederin. Rolleri 
değiştirirler bazen de. Başınızdan geçen bir haksızlığa öfkelenirsiniz önce, sıcaktır yaşananlar çünkü. Aradan zaman geçer; geriye ince bir sızı, bir hüzün kalır sadece. Bazen de bir silsile 
halinde  takip  ederler  birbirlerini.  Önce  hüzünlenir,  sonra  öfkelenir,  sonra  tekrar 
hüzünlenirsiniz. Barselona insanının başına gelen de aslında tam olarak bu bence. Geçmişte 
kendi halklarından olan insanların yaşadığı acıları getirirler hatırlarına ve önce üzülür, sonra 
öfkelenir,  sonra da hala onlara bu zulmü yapan, bağımsızlıklarını ellerinden alan insanlarla 
beraber yaşıyor olmalarına hüzünlenir, kendilerine bunu yapan insanlara öfkelenirler. Hüzün 
ve öfke harmanlanır, geçmişteki yaşanmışlıklarla birleşir ve ayrılık ateşini fitiller. Kin ve nefret 
de aradaki sürtüşmelerin, kavgaların, öfkenin ve kederin doğal bir sonucu olarak ortaya çıkar. 
En nihayetinde tutkuyla bağımsızlığını isteyen bir millet ortaya çıkar. 
Peki, hüzün müydü sadece tüm bu olanlara neden olan tek duygu? Barselona’da fark ettiğim 
bir  diğer  şey  de  insanların  Katalan  dilini  konuşmayı  ısrarla  sürdürdükleri,  İspanyolca 
konuşmayı ve İspanyol olarak anılmayı reddettikleri olmuştu. Şehrin tarihinin başladığı yerleri 
korumaya  çalışmış,  geçmişlerine  sahip  çıkmışlardı  olabildiğince.  Başta  şaşırsam  da 
düşünmeye devam ettim. Sadece hüzün ve öfke miydi onları bu kadar çabalamaya iten, 
asimile  olmadan  devam  etme  gücünü  bulmalarını  sağlayan?  Belki  de  duydukları  hüzne 
bambaşka bir duygu daha eşlik ediyordu: sadakat. Sadakat denince aslında sevgiliye duyulan 
bağlılık gelir ilk önce akla. Diğer bağlılık türlerine bir çeşit ihanettir bence bu. İnsan herkese, 
her şeye, bazen bir nesneye, bazen bir hayvana bağlılık duyabilir ve duyguların en kutsalıdır 
sadakat. Ne güzel, ne yüce bir şeydir bir yere, bir insana, bir millete, belki de bir amaca ait 
olmak ve sonuna kadar bağlılığını bazen açıktan, bazen sadece içinden olmak üzere yaşamak. 
Sadakat insanları, kitleleri dinamik tutar, bağlarını kuvvetlendirir, duyana ve duyulana güven 
verir.  Katalan  insanı  da  milli  benliğine  sadakati  bir  borç,  bir  zorunluluk  olarak  görmüş; 
geçmişine,  atalarına,  milletine,  diline,  bölgesine,  insanına  sadakat  duyup  bu  değerleri 
korumak için elinden geleni yapmış, bağımsız bir ülke olmak adına bazen küçük, bazen büyük adımlar atmaya ve ilerlemeye başlamıştı. İşte böyle, Barselona’ya gidene kadar aslında hiç 
bilmediğim,  hakkında  hiçbir  bilgi  birikimimin  olmadığı  Katalan  Bağımsızlık  Hareketi 
hakkındaki ilk izlenimlerimi edinmiş, aslında üç duygunun bütün bu başkaldırının altında 
yattığına inanmaya başlamıştım: hüzün, öfke ve sadakat. 
 
 
 
 
 
 
 
 
 
 
 
 
GİZEM ÖZPINARLI 
GÖNENÇ TUZCU 
TÜRKÇE:102-23 
 
 
KLASİK MÜZİK KONSERİ 
  Pat… Fularım düzgün... Pat… Cüzdanımı çantama koydum... Pat… Rujumu sürdüm… 
Pat… Lütfiye’ye yola çıktığımızı bildiren mesajı yolladım… Pat… Saate bakıyorum. Pat… 19.16 
Pat… Pat… Pat… Heyecanımı yatıştırmaya çalışırken aklımdan sırayla geçerken bu düşünceler, 
inmem gereken katların biri son buluyor ve üçüncü katın ortak alanına ulaşıyorum. Tam 
tırabzanlardan  elimi  çektiğim  anda  kimya  bölümünden  arkadaşım  Burçin’in  bakışları 
kucaklıyor beni; sevecen, tatlı, şımartan bakışları… 
  Kalan merdivenleri de indikten sonra dış kapıyı açıyoruz ve birer İzmirli olarak bizi 
iliklerimize kadar titreten ama bir Ankaralı için “soğuk” diyemeyeceği kadar normal bir hava kucaklıyor bizi. Üstelik de yağmur çiseliyor sanırım. Şemsiye almış mıydık yanımıza? Hayır! 
Zaten  gökyüzünün  bizim  “yağmur”  dediğimiz  gözyaşları  altında  hüznünü  paylaşırcasına 
bulutların ıslanmak hoşuma gidiyor kendimi bildim bileli. Öyle ki ne yanımda şemsiye taşıyor 
ne de ıslanmamam için başımın üzerine uzatılan şemsiyelerin altına giriyorum. Dinlemeyi 
seviyorum  bulutların  gözyaşlarının  tenime  değdiğinde  ya  da  saçlarımdan  akarak  yere 
damladığında  çıkardığı  sesi.  Bugün  yeteri  kadar  üzmemiş  olacak  ki  insanlar  kötü  şeyler 
yaparak bulutları, ağlamayacak gibi görünüyor bulutlar biz attığımız her adımda daha da 
yaklaşırken konser salonuna. 
  Tadından  yenmez  bir  muhabbetle  yapılan  zevkli  bir  yürüyüşün  ardından,  tüm 
ihtişamıyla Bilkent Müzik ve Sahne Sanatları Fakültesi karşılıyor bizi. Çevredeki kalabalığı 
gördükçe  klasik müziği seven bu kadar çok insan olduğu için seviniyor ama üzerlerindeki 
gayri resmi kıyafetleri görünce klasik müzik konserine gitmenin eski saygınlığını yitirdiğini 
düşünerek  üzülüyorum.  Kafamı  bu  düşünceler  meşgul  ederken  binaya  giriyoruz  ve bilet 
gişesinde sıraya girmiş olan Lütfiye’nin yanına gidiyoruz. Daha sonra biz kenarda beklerken; 
o, biletlerimizi alıyor ve hep beraber üst kata çıkıyoruz. Birer broşür sıkıştırılıyor elimize 
üzerinde büyük puntolu harflerle “Richard Wagner” yazan ve incelemeye başlıyorum. Kısa bir 
bekleyişten sonra montlarımızı vestiyere teslim ederek konser salonunun kapısında içeriye ilk 
adımlarımızı atıyoruz. 
  Daha önce havasını, hatırladığım kadarıyla dört kez, teneffüs ettiğim salonda hemen 
yerlerimize oturuyoruz. Salonun büyüsüne kapılarak kendimden geçmiş bir halde etrafıma 
bakarken tanıdık yüzlere çarpıyor gözüm: daha sonra bu konuda bir dedikodu yapılabilir. O 
sırada  saatler  20.00’ı  vurmak  üzereyken  orkestra  elemanları  yerlerini  alıyor,  birazdan 
konuşturacakları müzik aletlerinin son kez ses ayarlarını yaparak sessizliğe bürünüyorlar. 
Ardından, her bir teline ak düşmüş saçarlına inat, yaşıtları arasında anormal görünebilecek 
ama sahnede ona devasalık katan ve gözlerinden açıkça belli olan bir enerjiyle orkestra şefi 
Klaus Weise sahneye geliyor. Selam veriyor, alkışlamalar bitmesi için yüzünü orkestraya 
dönüyor, çubuğunu hazır vaziyette havaya kaldırıyor ve tek bir hareketiyle müzik ziyafeti 
başlıyor bizim için. 
Orkestra, Richard Wagner’in eserlerini seslendirirken bilgisayarımdan Fredric Chopin 
veya Farid Farjad’ın eserlerini dinlerkenki keyifle olmasa da beğeniyle dinliyorum ve klasik 
müziğin kendine has büyüsüyle hayal âlemine dalıyorum. Keman ağlıyor, çello kızıyor, obua 
ve  flüt  hüzünleniyor,  viyola  küsüyor,  kontrbas  bağırıyor,  arp  inliyor…  Ben  koltuğumda 
duygudan duyguya sürüklenirken ilk parça bitiyor ve alkışlarla birlikte bas-bariton operacı 
Albert Dohmen geliyor ve bize bu duyguların kelimelere dökülmüş halini seslendirmeye 
başlıyor.  Bilmiyorum  neden  sözlü  müzikleri  bir  türlü  sevemiyorum.  Müziğin  ait  olacağı 
sahneyi  ben  canlandırmalıyım  kafamda;  yani  bana  hazır  verilmemeli,  ben  hayalimde 
yarattığım karakterleri yönlendirmeliyim. Kısıtlanmayı sevmiyorum sanırım. Notalar dizekleri, 
dizekler eserleri kovalarken konserin ilk bölümü bitiyor. Alkışlar son bulduktan sonra sanırım 
sürü psikolojisiyle hareket ederek dışarı çıkıyoruz. 
İkinci bölümde de canlı müzik dinlemenin ne kadar keyifli olduğunu kanıtlayan bir 
eseri dinlerken en yakın zamanda çocukluğumdan beri hayalini kurduğum siyah ladin kemanı alıp bir kursa başlamakta karar kılıyorum. Duygular seline kapılmış dinlerken çalan müziği, 
konser sona eriyor. Bu sefer de alkışlar bitmek bilmiyor. Kollarımız ağrıyana, avuçlarımız 
kızarana kadar alkışlarken biz, şef ve operacı tekrar tekrar kulise girip, çıkıp selamlayarak bizi 
sanki alkışlarımızı cevaplıyorlardı. 
Her güzel anın bir sonu vardır maalesef ki. Bu müzikli gece de bizi konser binasına 
veda  edişimizle  son  buluyor.  Kapıdan  dışarı  çıkıyoruz  ve  daha  da  artmış  olan  soğuğun 
etkisiyle müziğin üzerimizde yarattığı melankolik halimizden çıkıp kendimize geliyoruz. Sanki 
bir anda büyü bozuldu ve Sindrella tekrar Kül Kedisi oldu. Lütfiye’yi otobüsüne uğurladıktan 
sonra ve Burçin ile ben yola koyuluyoruz. Zaman geri akmaya başlıyor sanki o andan itibaren. 
Gözlerimizden  yaş  akıtan  soğuğa  rağmen  otobüse  binmeyi  reddeden  asi  gençler  olarak 
geldiğimiz yoldan geriye dönüyoruz “yuvamız” diye nitelendirdiğimiz yurdumuza kaldırımları 
çiğneye çiğneye…  Pat… Pat… Pat… Üçüncü katta Burçin odasına gitmek için ayrılıyor. Pat… 
Güzel bir geceydi… Pat… Yoruldu belki bedenim... Pat… Ama yaşanılası duygularla doldu 
yüreğim…  Pat…  En  kısa  zamanda  keman  almalıyım…  Pat…  Ama  şimdilik  daha  taze  iken 
yaşadıklarım… Pat… Konuşturmalıyım kalemimi Gönenç Hocam için… 
 
 
   
  Yasal Olmayan Düzen 
 
  Bir yazarın, yönetmenin veya bestecinin eserinin yasa dışı yollara başvurarak 
izinsiz çoğaltılması durumu, geçmişte olduğu gibi günümüzde halen varlığını sürdüren 
ve çözülememiş bir sorun olarak yerini korumaktadır. Geçmişte, en fazla izinsiz olarak 
basılan kitaplarla karşımıza çıkan bu sorun; bilgisayar, internet, telefon gibi teknolojik 
aletlerin icadı ve gelişimi ile "korsancılık" terimi daha da yayılmış ve içinden çıkılamaz 
bir duruma dönüşmüştür. 
  Türkiye’nin genel durumuna bakıldığında, en çok da eğitim sektöründe orijinal 
eserler yerine, kopyalarının tercih edildiği görülmektedir. Bunun nedenlerinin başında, 
üniversite  öğrencilerinin  dersleri  takip  edebilmesi  için  alması  gereken  ithal  orijinal 
kitaplar  yerine,  kopyalarını  tercih  etmelerinin  başlıca  sebebi,  kuşkusuz  ki  orijinal 
kitapların,  öğrencinin  bir  aylık  bütçesine  oranla  çok  daha  pahalı  oluşundandır. 
Günümüzdeki eğitim sistemi sadece kitap ağırlıklı bir müfredat içermemekle birlikte, 
örneğin  tasarımla  ilgili  bazı  meslek  gruplarının  eğitimi  sırasında, mesleki  bilgisayar 
programlarından  da  yararlanmaktadır.  Her  ne  kadar  çoğu  programın  deneme 
versiyonları olsa da, kullanımı belirli bir süre ile kısıtlı olduğundan, daha uzun vadede 
kullanım için ancak belli bir miktar para karşılığında sınırlı veya sınırsız bir şekilde 
kullanımı sağlanabilmektedir. Böyle bir durum karşısında ise öğrencilerin birçoğu aynı 
sebeplerden dolayı yine orijinal olmayan bilgisayar programlarına yönelmektedir. Belki 
de böyle bir durumun farkında olan ve öncelikli olarak öğrencinin eğitimini destekleyen 
bazı firmalar, sahte yazılım kullanımı engellemek için kendi programlarını, karşılığında 
herhangi  bir  ücret  talep  etmeden  öğrenci  versiyonlarını  internet  aracılığı  ile  tüm 
öğrencilere sınırsız bir süre için kullanıma açmıştır. Bu durum, öğrencilerden herhangi 
bir  ücret  talep  edilmediği  için  onları  sahte  programlar  kullanmak  zorunda 
bırakmadığından, belki de eğitim sektöründe büyük bir sorun haline gelen korsancılığa 
bir çözüm olabilecek devrim niteliğinde bir uygulamadır. 
  Telif  hakları  ihlali,  sadece  kitap,  bilgisayar  programları  vb.  arasında  yaygın 
olmamakla birlikte, sinema ve film sektöründe de sık sık karşımıza çıkmaktadır. Böyle 
bir  yönelimin  olmasının  nedeni  ise  dar  gelirli  insanların  bütçelerinin  kısıtlı  olması, 
sinema  bileti  ve  DVD fiyatlarının  bütçelerine  ek  masraf  getirmesidir.  Ayrıca  gelişen 
teknoloji  ile  insanların  sinemaya  gitmek  yerine  evdeki  internetten  istediği  filmi 
izleyebilmesi kolaylığından dolayı da bu tip bir yönelim gözlenebilir. Belki de bu duruma 
dikkat çekmek ve toplum arasında bir sağduyu oluşturmak isteyen Cem Yılmaz, en son 
filmi "Pek Yakında" da,  genel olarak ülkemizdeki yıllardır gündemde olan korsan film 
sektörünü konu almıştır. Film, genel olarak korsan film pazarlamacısı Zafer adlı ana 
karakterin hayatını, psikolojisi ve aile ilişkileri açısından ele almıştır. Her ne kadar bu 
sektörde çalışmak istemese de geçim kaynağını böyle karşılayan Zafer, hak ettiği parayı kazanabilmek için kendi filmini çekerek, kendisini ailesine ispat etmeye çalışmaktadır. 
Zafer'in çekmek istediği film için ayırdığı bütçe ise,elinde bulunan "Avatar 2" adlı filmin 
henüz piyasaya sürülmemiş tek kopyasını satarak edindiği para ile oluşmuştur. Filmdeki 
bu ayrıntı ile ülkemizde,  henüz vizyona girmemiş yabancı filmlerin orijinallerinden önce 
kopyalarının izlenmeye başlanması sorunu, ülkemizdeki sinema sektöründe gerilemeye 
neden olmasının nedenlerinden olabileceği için, bu konuya dikkat çekmeye amaçlamış 
olabilir.  Aynı  zamanda  daha  yayınlanmamış  bir  filmin  kopyasının  tercih  edilerek 
izlenmesi  durumu  ile  gerçek  izleyici  kitlesi  istatiksel  olarak  belirlenemediğinden, 
ülkemizin  adı,  sinema  için  yapılmış  dünya  genel  sıralamalarında  geriye  bile 
düşmektedir.  
  Her ne kadar “Fikir ve Sanat Eserleri Kanunu” ile eserlerin sahibinden izinsiz 
yayınlanması güvence altında olmasına rağmen, izinsiz olarak çoğaltılan kitap, film ve 
besteler yalnızca ülkemizde yıllardır süre gelen bir sorun olmasının yanında,  eserin 
sahibinin  de  emeğinin  karşılığında  kazanması  gereken  para  engellenmektedir.  En 
nihayetinde,  bilgisayar  çağının  yaşandığı  bu  dönemde,  hem  eser  sahibini  mağdur 
etmeyecek;  hem  de  okuyucu,  izleyici  veya  dinleyici  kitlesine  hitap  edebilecek  bir 
çözümün yakın zamanda bulunacağını ümit ediyorum.    
 
 
 
 
Cansu COŞKUN 
21202149 
TURK102-14 
   
 
ALIŞABİLMEK 
     Hayata alışabilmek.Nehirde sürüklenirken,oraya nasıl düştüğünü bilmemek ya da sorgulamamak kadar saçma 
bir tutum.Uzun bir süredir neredeyse tüm herkes hayata alışmış durumda.Her saniye aslında zamanda atlarlarken 
bunu takmıyorlar bile.Düşünürsek aslında şu anın da olmadığını anlayabiliriz.Sanki her an uçuyoruz.Geriye 
gitmenin imkânsız olduğu bir kasırgada gibi.Değişim de bunun en büyük parçalarından biri.En basitinden 
varlığımız değişiyor.Yüzümüz,ruhumuz...  
     Rüyalar.Belki de bize hayatı ve ondan sonraki durumumuzu anlatan yegane şeyler olabilir.Hayata alışmak 
bunlara çok benziyor aslında.Rüyalarda genelde olayın tam ortasında buluruz kendimizi ve hiçbir şekilde bunu 
yadırgamayız.Savaşın tam ortasında olsak,evimizin bir adım önünde bir uçurum görsek bile yadırgamayız.İşte 
hayat da aynı böyle işliyor aslında.Bir şekilde alışabilmişiz.Düşünsenize renkler,sesler vb. Bir sürü yoktan var 
olan,soyut-somut arası köprü görevi gören şeyler var.Ama bunlar bize o kadar basit ve sıradan gelmeye başlamış 
ki,aslında bir nefes ötemizde olan muazzam filmi göremiyoruz.Peki bu iyi mi yoksa kötü mü?Aslında her ikisi 
de.Eğer hayata alışmasaydık,sürekli canavar ya da tanrı görmüş gibi olurduk ve bu gerçekten hissetmemizi 
engelleyebilirdi.Öte yandan alışmamız çok kötü çünkü tüm bunları görmezden gelebiliyoruz.Şaşırmıyoruz çoğu 
zaman.Böyle düşününce bana kalırsa ikisini de aynı anda yapmamız doğru olacaktır.Aslında her şey böyle değil 
midir?Dengede.Eğer dışına çıkarsanız,ya çok kararır ya da çok beyazlaşırsınız.Fakat renkler bu ikisinin tam 
uyumuyla gerçek anlamda ortaya çıkar.Yinede ben hâlâ kesin bir karara varamıyorum.Çünkü bu yaratımda her 
düşünce sonunda tıkanıyor.Hepsi en sonunda bir girdaba giriyor ve sanki daire etrafında yürüyormuşum gibi 
hissediyorum.  
      Değişime gelirsek,bu tamamen farklı ve aynı zamanda tamamen bağlı bir durum.Bazen saate bakıyorum ve 
bir dakika sonrasında aslında şu anın eskiyeceğini ve tamamen farklı birine dönüşeceğimi görüyorum.Gerçekten 
de böyle oluyor.Bir de bunu yıllara göre düşünürsek,değişim kesinlikle köklü.Her halükarda nehirde 
sürüklenecekken sürekli dallara tutunmak çok saçma.Bu hayata her anlamda deneyim kazanmak için 
atıldıysak,her farklı anımızın tadını çıkarmamız lazım.Belki de bazı değişimlerin karşısında güçsüz kalacağımızı 
düşündüğümüzden korkuyor olabiliriz.Mesela en kolayından yaşlanmak.Her geçen saniyenin bizi eskitmesi ve 
bunun bize izletilmesi.Hem çok korkunç;hem de bir o kadar enteresan bir durum.Bu bir işkence mi?Yoksa bir 
tecrübe mi?İkisi de belki de.Ya da değil.İşte bunun kadar saçma bir durumdayız.Ben kendi açımdan 
konuşursam,asla karar veremiyorum bu durumlarla ilgili.Zaten vermememiz gerekiyordur belki de.Yolun 
kendisinden zevk almak daha sağlıklı bir durum olabilir. 
      İnsanoğlunun bir diğer laneti de bence kesinlikle sadece karanlık görmemiz.Bir öğrenci her zaman yüksek 
not alırken bir anda saçma sapan düşük bir not alırsa,ailesi bunu anca o zaman fark eder.Çok saçma değil mi 
sizce de?Belki de anın tadını çıkaramamızın tek bariyeri bu durum olabilir.Sadece baksak 
hâlbuki.Renklere,seslere,varlıklara ve bunların inanılmaz birleşimiyle oluşan aurasal alana.Hayat dediğimiz 
kavram kökende bizden çıkma bir kelime olurken,endişe etmek çok saçma.Aslında olmayan şeylere karşı saçma 
sapan takıntılara girmek..Benim açımdan hatırlatılmaya ihtiyacımız var.Bir şekilde.Belki de hatırlatıla hatırlatıla 
en sonunda kendimiz uygulayabilmeye başlarız ve gerçekten sahte olmayan duyguları hissedebilmeye başlarız.  
      Değişim,hayatımızın en karanlık ve aynı zamanda nötr gerçeklerinden biri.İster buna hiç 
takılmayın,isterseniz de bu konulara her an kafa yorun,gerçekten de etkilenmeyen tek şey.Fakat hayata alışmak 
bana daha korkutucu geliyor.Belki de her anlamda farklı olduğumuzdan,varamadığımız sonuçlar da bize göre 
şekilleniyordur ama benim için galiba böyle.Fakat günün sonunda sadece gözlerimi kapamadan önce bunu 
aklımdan defalarca geçirmemle kalmam kadar da saçma.En nihayetinde vardığım tek kanı da hep anı 
yaşayabilmek ve ne olursa olsun olaylara ve onların kökenlerine karşı gülebilmek oluyor. 
1 
Barkın 
Durmuş 
21400759 
Başak Berna Cordan 
TURK-101 
Sec: 19 
Ödev: 4-2 
02.12.2014 
Mahallemizdeki Çocuk 
 
  Emrah Serbes’ in sıra dışı roman anlayışından ayrı olarak yazdığı kısa öykülerden 
oluşan kitabi Erken Kaybedenler, adeta bizi bize anlatıyor. Her mahallede olan karakterlerin 
duygularına inmiş, algılarını gözler önüne sermiş. Okurken her yeni karakterin aslında hiç de 
yabancı olmadığını aslında tanıdığımız kişiler olduğunu fark ediyoruz. Birçok yazarın 
işlemediği “ergen erkek”  temasını çok güzel bir şekilde işleyen Emrah Serbes aynı zamanda 
bize kahraman olarak sunulan karakterlerin iç dünyasını anlatıyor.  
  Öykülerden bir tanesi çok çarpıcı olduğu gibi günlük diyebileceğimiz kadar sıradan. 
Aslında bize doğru haber kaynağı olarak sunulan kişilerin ve/veya kurumların yanlışlarını ve 
sahteliğini gösteriyor. . Üst Kattaki Terörist, ağabeyi şehit olan küçük bir çocuğun, bozuk 
psikolojisinin, medya tarafından takdir edilerek reyting ve gösteriş için kullanılmasını 
anlatıyor. Aynı bozuk psikolojinin mahalle halkı ve aile tarafından da devam ettirilmesi, bu 
bozuk psikolojinin aslında kitleler tarafından benimsenmiş bir düşünce biçimi olması ve 
bunun sadece kitapta değil gerçek hayatta da bulunması ise üzücü bir gerçek. Zaten yazarın 
kitapta yarattığı kurgu gerçek hayattaki özneleri değiştirmekten ibaret. Çünkü bu kurgu zaten 
her gün yaşadığımız ve artık bizim için sıradan olan olayların yüzümüze vurulması için 
kurulmuş. Bu öyküde mahallenin dedikodusuyla terörist olarak yaftalanmış bir üniversite 
öğrencisi ile dostluk kuran bir şehit kardeşinin öyküsü anlatılıyor. (Serbes, 89-101). Durmus,2 
 
  Aslında bu çok yabancısı olmadığımız bir durum. İnsanları tanımadan, farklı 
kimliklerine bakarak yapılan yorumlardan kaynaklanan çok fazla adli suç olmasına rağmen 
toplumumuzun vazgeçilmez geleneği olarak, kendilerinden olmayan insanları zararlı olarak 
lanse etme davranışı “hâla” çok ciddi sorunlara yol açmaya devam ediyor. Bir insanın siyasi 
görüşü ve kendi elinde olmadan, doğuştan belirlenen etnik kimliği yüzünden ayrımcılığa 
uğraması hatta fiziksel zarar görmesi günlük hayatta çok sıradan bir olay olarak kabul 
ediliyor. Bu olay insanın toplum içinde etnik kimliğini gizlemesi gibi korkunç bir sonuç 
doğuruyor. Siyasi anlaşmazlıklar, kan davası, cinsel ayrımcılık yüzünden onlarca insanın 
zarar gördüğü toplumda; barışı isteyen, intikam duygusu güderek bu kavgaları devam 
ettirmek istemeyen insanların ise yalancı ve samimiyetsiz damgası yiyip istenmeyen kişiye 
dönüştürülmesi ve böyle mantıklı insanların itibarsızlaştırılması bu sorunların çözümsüz bir 
şekilde devam etmesine yol açıyor.  
  Bu sorunu şehit yakını tarafından sorguladığımızda ise çok daha feci bir durum haline 
geliyor. Zaten bu anlaşmazlıklar yüzünden hayatından biri koparılmış olan acılı birey karşı 
görüşü karşı tahammül sınırında duruyor. Toplumdan gelen yanlış bilgi ve nefret beslemesiyle 
mantıklı olanların bile gözleri nefretle bakıyor. Olayın içine yaş faktörünü de katarsak bu 
gözünü nefret bürümüş bireyin küçük ve bilinçsiz yaşlarda hayatını nasıl karartabileceğinin 
örneğini bu öyküde görüyoruz. Aynı zamanda bu sorunların diyalogla nasıl çözülebildiğini 
aslında çözümün çok basit olduğunu da bu öyküden çıkarabiliyoruz. Karşı taraftan nefret 
etmek yerine onu tanımak toplumun tek çıkar yolu olabilir. 
  Kitabın tüm başlığı Erken Kaybedenler: Kâinatta Yapayalnız Kalmış Erkek 
Çocuklarının Hikâyesi. Başlık pek bir karamsar gözükse de kitapta anlatılan bizim yani erkek 
çocuklarının iç dünyası. Mahalle maçları, çocukluk kahramanlıklarımız, haylazlıklarımız 
kısacası çocukluğumuz. Büyüdükçe unuttuğumuz her şey sanki bu kitapta hatırlatılmış. 
Küçükken bize hayal gelen her şeye sahibiz belki ama heyecanımız yok. “Çünkü büyüdükçe Durmus,3 
 
arzularım küçüldü, şaşkınlıklarım küçüldü, beklentilerim küçüldü. Büyüdükçe öyle bir 
küçüldüm ki içimde taşacak bir şey kalmadı. Büyümenin bir bedeli varsa işte bu, yarım metre 
uzadım, yirmi kilo aldım ve dünyadan vazgeçtim.” (Serbes, 13). 
Büyüdükçe kaybettiğimiz kahramanlarımız, hayallerimiz içimizden heyecanımızı 
alıyor. Belki de sorgulamak lazım ne için yaşıyoruz? Amacımız ne? İnsanın elbette her 
döneminde bir amacı var ve onun için yalıyor ama o amaç kimin için? Küçükken hep 
kendimizi düşünürüz, aklımız hep hayallerdedir. Belki uçarız, belki süper kahraman oluruz 
ama “biz” oluruz. İnsan büyüdükçe her işinde mantık arıyor. Hayallerinde bile kurallardan 
çıkamıyor. İçimizdeki çocuk ölüyor. Büyüdükçe başkaları için yaşamaya başlıyoruz. 
Ebeveynler çocukları için çalışıyor onlar için kendi hayatlarından vazgeçiyorlar. Bekâr olanlar 
kariyer için, toplumda saygın bir yer için yaşıyor ama ne anlamı kalıyor sonunda mutlu 
olmadıktan, bunları yaparken zevk almadıktan sonra?  
  Bu hikâyeler belki her okuyucu için bunları sorgulatmayacak ama tek bir şey çok 
kesin: bunları okuyan yetişkin erkeklerin gözünden mutlaka bir damla yaş gelecek. 
 
KAYNAKÇA 
 
  Serbes, Emrah.  Erken Kaybedenler. İstanbul: İletişim Yayınları, 2009. Durmus,4 
 
 
 
 
 
 
 
 
 
 
 
 
 
 
 
Beste Çiftçi 
Yeniden Doğuş 
 
 
En çok sevdiğim şeydir güneşin doğuşu. Hergün batar ve ertesi sabaha kadar 
yenilenir. Yeni bir  doğuş, her yeni sabah sanki bir başlangıç gibi geliyor. Hele birde 
dağların tepesinden yükseliyorsa paha biçilemez bir sabaha yeniden uyanırsınız. Bir 
düşünsenize güneş yeniden doğmuş aslında sizde yeniden doğmuşsunuz. Artık 
dünün bir önemi kalmamış dün bitmiş ve bugün yeni bir hayat başlamış gibi. Aslında 
tüm gerçek bu sanırım. Biz hayatımızı hep geçmişe bağlı yaşadığımız için hiçbir 
zaman yeni bir doğuşa uyanamıyoruz. Aslında dünden bugüne hayatımızda neler 
değişti biz nasıl değiştik ve yenilendik farkına varamıyoruz. Biraz derin düşünürsek 
biz artık dünkü insan olmuyoruz. İnsanlar neden hep geçmişe dönük yaşar hiç 
sorguladınız mı? Etrafımıza bir baktığımızda herkesin geçmiş hayatından bir şeylere 
takılı kaldığını ya da geçmiş güzel günlerden bahsettiğini duyuyoruz. Hatta daha 
ilerisi geçmişte yaşadığımız kötü günlere takılı kalıp bugünümüzü huzurlu 
yaşayamıyoruz. Mesela ben size biraz geçmişimden bahsedicek olursam bugünlerde 
ne kadar zorluk çektiğimi anlamış olursunuz. Öncelikle okul hayatımın bana kattığı 
olumsuzluklar günlük yaşantımı hala etkiliyor. Geçmişte sadece bir şehire 
alışamadığım ve bulunduğum düzenden ayrılıp yeni bir hayata sıfırdan başlamanın 
zorlukları yüzünden uzun yıllar okul hayatımda başarısız oldum. Bugün geçmişte 
yaşananların izleri olarak hiçbir vaktimi rahat ve huzurlu geçiremememin sıkıntısını 
yaşıyorum. Çünkü sürekli boş kalmamam gerektiğini ve vaktimin her kısmını ders 
çalışmaya ayırmam gerektiğini düşünüyorum. İkinci olarak ve hatta bence en kötüsü 
ilişki durumları. Eğer geçmişte başınızdan kötü bir ilişki deneyimi geçtiyse ve çok 
üzüldüyseniz çok büyük korkulara sahip olabilirsiniz. Tıpkı benim gibi. Bir kez 
kaybedince insan bir daha kaybetmemek için kazanmakta istemiyor. En azından 
benim için öyle. Peki bu iyi bir şey mi? Kendini korumaya çalışmak ya da kaçmak 
mıdır bunun adı? Hala net bir cevap bulamasam da ikiside uyuyor gibi. Bir şeylerden 
kaçmak en kolay yaptığımız davranış olsa gerek. Fakat bir şeylerden kaçmakta hiçbir 
şeyi çözümlemiyor. O kaçtıklarımız güneşin doğduğu bir gün 
elbet bizi buluyor. Geçmişe takılı kalıp ileriye gidememekte, korkularımızdan bugün 
hala zarar görmekte bize gerçekten iyi gelmiyor. Bir düşünsenize; güneş bir hayat ve 
bir günü en dolu şekilde yaşıyor. Fakat ertesi gün güneş aynı yerden aynı şekilde 
doğmuş olsada o artık dünkü güneş değil aslında. Bugün daha olgun bugün daha 
kırmızı bugün daha bilinçli ve tecrübeli. Dünkü sorunlarını bitirmiş onlardan ders 
çıkartmış ve güne yeni kararlarla yeni biri olarak başlıyor. Sanki hergün bir 
serüvenmiş gibi...  
 
 
  Doğada var olanlar tıpkı bizler gibi ağaçlarda mevsim geçişlerini yaşarlar toprakta, 
su da. Birde mevsim geçişlerini insan hayatına uyarlarsak ortaya inanılmaz şeyler 
çıkıyor. Sonbahar; zorluklara alışma zamanıdır bence. Hayat yavaş yavaş sokar 
gününe bulutları. Yaprak dökümüdür sonbahar. Kuruyanlar dökülür teker teker 
hayatından. Kış'a hazırlar insanı. Kış; sert, soğuk ve zorluklarla doludur. Atlatması 
diğerlerine göre çok daha zordur. Soğuğu kemiklerine kadar hissedersin tıpkı 
kaybettiklerinin üzüntüsünü hissettiğin gibi. Fakat 3 aydır kış, 3 ay sonunda öyle bir 
uyanırsın ki bahar gelmiş. İçinde çiçekler açmaya başlıyor. Renklisin, mutlusun, 
yenilendin ve yeniden uyanıyorsun. Artık yaz geldiği zaman değişimin son gelişimini 
tamamlama zamanına gelmiş gibi olursun. Her şeyi herkesi bir yana bırakır yaşadıklarından çıkardığın derslerle yeni seni tanımayabaşlarsın. Üzerinden 4 
mevsim geçmiş yeni sen nasıl olur bir düşün bakalım... 
 
 
  Steve McCurry'ninitalya'da çektiği bu fotoğrafa bakınca tüm bu hisler ve düşünceler 
geçiyor kafamdan. Fotoğraf o kadar sıcak o kadar canlı ki tıpkı yeni bir başlangıcın 
habercisi gibi geliyor. Doğayı tüm canlılığıyla fotoğraflamış ünlü fotoğrafçı. Bir şeylere 
yeniden hayat verir hissi uyandırıyor bende. Çünkü bizde doğayız, evrenin bir 
parçası, güneşin doğuşu, mevsimlerin geçisi gibiyiz. Birçok benzer özelliğimiz var o 
yüzden. Ben bu fotoğrafı kendimce doğanın bir parçası, bana anımsattırdıkları ve 
benzerliklerimiz olarak yorumladım. Herkesin iç dünyasına göre şekillenecek olan bir 
şey fakat biraz anlattıklarım üzerine fotoğrafa bakarsanız belki sizde yeniden 
doğuşu ve o canlılığı yakalayabilirsiniz. 
 
 
 
 
 
 
 
References: 
"Italy." Steve McCurry. N.p., 2016. Web. 15 Nov. 2016.  
 
 
   
Buğrahan Mehmet Karakelle
KENDİN OLMAK VARKEN
Sokakta dolaşan insanlara baktığımda birçoğunun hayatlarından mutsuz olduğunu
hissedebiliyorum. Bu da insanların neden mutsuz olduklarını düşünmeme neden oluyor.
Bu düşünceler arasında bulduğum nedenlerden biri de insanların hayatlarında kendi
mutluluklarına yeterince yer vermedikleri hatta kendi hayatlarını bile yaşayamadıklarıdır.
Bana göre bu tip insanlar diğerleri için, onların istekleri ve beklentileri doğrultusunda
yaşıyorlar.Bu durum daonlarınmutsuzbirhayat yaşamalarınasebep oluyor.
Peki insan hayatını nasıl yaşamalıdır? Elbette bu sorunun cevabını ben veremem zaten
yazımım temel taşı da bu düşünce üzerinde kuruluyor. ‘‘Kimse kendine ait olan biricik
hayatını başkalarının beklentilerine göre yaşamamalıdır.’’ fakat bu söylediklerim de
yanlış anlaşılmamalıdır. Tabii ki insanlar başkalarına yardım etmelidir. Sonuçta insan
sosyal bir varlıktır ve hayatını toplu bir yardımlaşmayla sürdürür, çocuklar annelerinin
fedakârlıkları ile büyür, toplumlar insanların ortak çabası ile gelişir. Benim asıl anlatmak
istediğim şey kişinin bütün bu yardımlaşma ve beklentilerin arasında kendi benliğini
kaybetmemesi, kendi isteklerini de unutmadan hareket etmesidir. Bana göre sadece
başkaları için çalışan bir insanın robottan farkı kalmaz. Bu yüzden insanlar kendi
benliklerini geri plana atmayıp bir miktar da kendi isteklerine göre hareket etmelidir.
Bunun için de kendilerini bazıağırlıklardan kurtarmaları gerekir.
Bu ağırlıklardan bir tanesi diğer insanların yaptıklarımız hakkında ne düşünecekleri
konusundaki endişemizdir. İnsanlar çevresindekilerin tepkisine göre hareket eder ve
kendilerini bu tepkilere göre kısıtlar. Size bu kısıtlamaları tamamen boş verin, kimseyi
dikkate almayın gibi bir şey söylemeyeceğim. Sonuçta görgü kuralları da bu şekilde
oluşmuş kurallardır. Daha önce de dediğim gibi insanlar birlikte yaşayan sosyal
varlıklardır ve bu ortak yaşam içerisinde görgü kuralları gibi yazısız kuralların olması
insanların yaşamında düzenin sağlanması için önemlidir. Asıl sıkıntı bu kısıtlamaların
toplumun genel yararından uzaklaşıp kişileri rahatsız edecek bir şekle dönüşmesidir.
Buna bir örnek dedikodu olabilir. Dedikodusunun yapılacağı korkusu kişileri adım
atmaktan bile alıkoyan bir şeydir. Bu durum sadece yaptığımız davranışlarla ilgili de
değildir zaten dedikodunun asıl korkutucu yanı da budur. İnsanlar bazen yapmadıkları
şeylerden bile sorumlu tutulabiliyor ve bunlardan dolayı kınanabiliyorlar işte bu yanlış
anlaşılma korkusu yüzünden hayatlarının her dakikasını tedirginlik içinde kendilerini
kısıtlayarak geçiriyorlar.Bu kısıtlamalar kişilerin hayatlarını çekilmezhâlegetiriyor.
Bana göre insanların mutlu bir hayat geçirmesi için öncelikle bu toplum baskısından
kurtulması gerekir. Bu durum bana göre iki şekilde gerçekleşebilir. İlki toplumun baskıcı
yapısının değişmesi ile gerçekleşebilir. Toplum kişileri sahip oldukları farklılıklar ile
kabul edip onlara beklentilerini karşılamaları için baskı uygulamazsa insanlar kendi
yaşantılarında daha özgür olabilirler. Bu şeçeneğin biraz ütopik olduğunun farkındayım.
Sonuçta içinde yaşadığımız toplumda insanlar birbirleri ile yardımlaşarak hayatlarınısürdürüyorlar bu durum da kişiler arasında beklentileri doğuruyor. Toplumun düzenini
değiştirmek kolay olmadığı için buseçenek şimdilikgerçekdışıgözüküyor.
İkincisi ise diğerine göre daha gerçekçi görünüyor. Bu şeçenekte toplumun
değişmesine gerek kalmıyor. Kişi kişi kendisini başkalarının beklentilerine göre
değiştirmeyip hayatını başkaları için değil kendi için yaşıyor. Burada anlatmaya
çalıştığım şey mutlu olmak için diğer insanları gözden gelmek değildir. Anlatmak
istediğim mutlu olmak isteyen insanların kendi benliklerini kaybetmemesi gerektiğidir.
Bana göre kişi kendi mutlu olmadığı sürece diğer insanları da mutlu edemez tıpkı eski bir
atasözünün dediği gibi ‘‘ Gönülsüz yenen aş ya karın ağrıtır ya baş ’’. Yani başkalarının
beklentilerine göre yaşayan insanlar bu beklentileri karşılayamadıkları gibi kendi
hayatlarını da çekilmez hâle getirirler. Bu yüzden kişi kendi hayatını başkalarının
isteklerinebağlı olmadan yaşamalıdır.
ESER: Normal Olmak Varken Neden Mutlu Olasın
YAZAR: Jeanette Winterson
 
SEN MİSİN BİZE SIKINTI VEREN? 
 
 
          Zorluklarla karşılaşırsanız ne yaparsınız? Geçmiş yaşantınızı şöylece bir gözden geçirin. 
Hayatınızda kaç kere hiç halledemeyeceğinizi düşündüğünüz bir sorunla karşılaşmanıza rağmen 
onunla başa çıkmayı başarabildiniz? Eğer aklınızda bir cevap oluşmadıysa bu çok normaldir. Beynimiz 
bize soruyu, sorunun cevabı gelene kadar zor gösterir ki kafa yorup sorunun çözüm yolunu arayalım. 
Sıkıntılı dönemleriniz olmuşsa bile bunları şu anda “halledilemez sorunlar” kategorisine koymamanız 
oldukça olağan. Bu yüzden, bu soruma bilinçli ve kendinden emin bir şekilde cevap verenlerin 
azınlıkta olacağına eminim. Ciddi sorunlarla yüzleşenlerin az sonra anlatacaklarıma kulak vermesini 
tavsiye ediyorum. Diğer yandan eğer sıkıntılarla başa çıkmayı iyi bilen birisi olduğunuzu 
düşünüyorsanız da bu yazıya devam etmeniz ve tecrübelerimden faydalanmanız sizin için iyi olacaktır.  
 
          Öncelikle hiçbir işe başlarken her zaman doğru sonuç alınacak diye bir şey yok. Thomas Edison, 
ampulü binlerce yanlış denemenin sonunda icat edebildi. Herkesin hayatı böyle yanlış denemelerle 
doludur, yanlışlar birbirini kovalar ve bunlar ilk bakışta fark edilmeyebilir. Aslında bu nedenlerden 
ötürü sorunlar bizlere zor gözükür. Bazen aldığınız yanlış kararlar çok kötü sonuçlara sebebiyet 
verebilir. Öbür taraftan içinde bulunulan ortam ve zaman da sorun yaratıcı olur veya daha önce 
kimsenin başına gelmemiş bir sıkıntı size denk gelir. Bu şekilde doğan sıkıntılar ilk başta 
halledilebilecek boyutlardadır ancak bu sorunları çözmek –ne yazık ki- sonraya bırakılır. Tedavisi 
yapılmamış bir yaranın iltihap kapması gibi bu sorunlar da daha ciddi boyutlara ulaşır. İlk başta kuzu 
gibi görünen sorun kurt olup çıkar ve insanı yok etmeye o zaman başlar. Bu gibi ciddi sorunlarda insan 
hayata karşı yabancılaşmaya, kendini soyutlamaya başlar ve bu soyutlama insanı dibe çeker.  
 
          İşler sarpa sarmaya başladığında kendinizi insanları karınca boyutlarında gördüğünüz bir bina 
tepesinde, ıssız bir uçurum kenarında veya bir ipin ucunda hayatınızı sonlandırmadan önce kalan son 
saniyelerinizi yaşarken bulabilirsiniz. Bu gibi kötü sonlardan kaçınmak için yapılması gereken iki şey 
çok kolaydır ve bunları herkes yapabilir: hayal etmek ve umudunu korumak. Sıkıntılı bir döneminizde 
“Benim derdim çok büyük” diye düşünmeyin çünkü siz onları kafanızda büyüttükçe ve onlardan 
korktukça sıkıntılarınız size daha şiddetli saldıracaktır. Bunun yerine sizden daha kötü durumdaki 
insanları hayal edin ve kendi sorunlarınızı kontrol altına almak için çabalayın. Unutmayın ki bu yolda 
en büyük yardımcınız umudunuz olacaktır. Her şeyin düzeleceğine inanmak zor gelebilir. Belki 
hayattan yediğiniz darbeler sizi engelliyordur ama umudu koruyarak, en kötü durumlarda bile bir 
çözüm olacağına inanıp daha güzel bir hayata yelken açmak zor değildir. İşte bu konuda kendime zor 
durumlar karşısında söylediğim bir motivasyon cümlesi: “Eğer birisi yapabiliyorsa, sen de yapabilirsin, 
eğer kimse yapamıyorsa, sen yapmak zorundasın!”. İşte beni hayatta daima ileri götüren ve asla pes 
etmememi sağlayan mottomu sizinle paylaştım.  
 
          İnsanoğlunun temel içgüdülerinden biridir daha iyiyi aramak ve bu arayış insanı iyiye 
yönlendirdiği gibi zaman zaman sıkıntılar yaşamasına da sebep olur. İşin aslı, tüm imkânlar, 
imkânsızlıklara dönüştüğünde bile umudunu yitirmemekte ve korkuların elbet başa geleceğinin 
farkında olarak onlarla erkenden yüzleşmekte aslında. Hayat sizi keder belasıyla boğmaya çalıştığında 
siz de hayatın gırtlağına yapışın ki bu kararlı mücadeleniz karşısında hayat pes etsin. Çevrenize ilham 
verin, umut dağıtın ve insanlara yardımcı olun. Geleceğinize engel oluşturan bu sıkıntıları geçmişte 
bırakın ve hayatı dolu dolu yaşayın. Gözlerinizi kapatıp aydınlık yarınları hayal edin ve hatalarınızdan 
ders çıkarın ki bu tecrübeler geleceğinize gölge düşürmeye çalışan sıkıntılarınıza karşı size destek 
olsun.  
 
                                                                                                                                          Musab Tayyib GELİŞGEN 
Büşra Göçer 
Değişim ve Var Olma Durumumuz 
 
‘’Bir terslik, bir tuhaflık vardı. Elimi uzattığım yerde hiçbir şeye dokunamadım, 
hissedemedim, algılayamadım ve ne olduğunu anlayamadan bir çığlık daha attım. Sesim çıkmadı. 
Bir şey... Bir şey olmuştu. Vücudum yerinde yoktu. Bakışlarımı korkuyla bedenime çevirdiğimde, 
boş yatağın üzerinde dağınık yatak örtüsünden başka hiçbir şey olmadığını gördüm.’’ (6) 
Bu cümleleri okuduğum andan itibaren acaba bir gün uyansam, bilincim açık fakat 
varlığım aynada görünmez olsa nasıl bir düşünce akışının dalgalı sularında mevcudiyetimi devam 
ettirmeye çalışırım ve bu durum beni neler yapmaya davet eder diye düşünmeye başladım. Bir 
yandan bilincin açık olduğu zaman yaşanılan yok oluş kafamı karıştırıp midemi bulandırsa da yok 
olma kısmından hoşlandığımı söyleyebilirim, hele de bu günler için, varlığımı daha doğrusu yok 
olamayışımı en çok düşündüğüm günler, kendi hayatımdaki varlığımdan rahatsız olduğum 
günler. 
Kim olduğumu tanıyamadığım şu günlerde hem eski halimi ‘’Aslında o zaman 
düşündüğüm şeylerde bile öyle düşünmüyormuşum.’’ diye inkâr edip hem de şu anki halimden 
zaten hazzetmiyorken ilerisi için kafamda kurduğum taslaklar aklıma geliyor. Bir varlığın varlığını 
kanıtladığı şey onunla beraber gelen değişimdir, bu şekilde anlarım kalemin masada olduğunu, 
kalemi masadan kaldırarak ve dolayısıyla kalemin sağladığı olanakları kullanamayarak. Bunları 
yazınca sanki kendimi kullanılmış hissediyormuşum gibi bir anlam çıktı fakat öyle değil. Kendi 
değişimimden yola çıkarak varlığımı kanıtlamış oluyorum, aynaya bakarak ve bunun takibinde 
aynada yansımamı görerek değil. Değişim zaten kaçınılmaz bir olay, en basitinden boyumuz 
uzuyor, kilo alıp veriyoruz, demem o ki illaki değişiyoruz hem materyalist açıdan hem de 
materyalist açıdan geriye kalan açı her ne ise o açıdan. Şimdi o değişimleri buraya sık sık 
yaptığım iç konuşmamdaki anahtar sözcüklere ek olarak cümle şeklinde yazabilmek adına 
gözden geçiriyorum. En çok değişen duygu veyahut durum umudum, umut seviyem. Eskiden 
daha çok umut ederdim güzel şeylerin olacağına dair, içimde hep bir ümit vardı. Şimdilerde ise 
dünya üzerinde olan bütün yaşam formlarının her birinin teker teker sonu olduğunu 
benimsediğim için bu sona doğru çıkılan yolda, her şeyin bir şekilde sonunun geleceği bazen düz 
bazen ise dolambaçlı olan yolda, yol sırasındayken yapılan eylemler önemsiz geliyor. Kulağa çok 
amaçsız geliyordur muhtemelen, bir yol var önünde bir şekilde bitecek, e o zaman o sırada 
yapabildiğin kadar şey yap. Ama neden? Yaptığımız her şey ve buna ilaveten varlığımız bir 
şekilde dünyanın diğer formlarına dönüşecek. Çok ekstrem bir şey yapmadığımız sürece en çok 
üç veya dört jenerasyon daha hatırlanacağız. Örneğin babam büyük babasını tanımamış, onu 
tanıtan cümlelere de şahit olmamış; yani en az elli sene yaşanan bir ömür torun tarafından 
bilinmiyor, tanınmadığı için babam tarafından sadece şu an burada olmayan ama zamanında 
yaşamış bir insan. Yanlış anlaşılmasın, demek istediğim varlığımız başkalarının varlığımızı 
tanımalarına bağlı olduğunu değil kesinlikle hatta konuya direk bu göndermeyle başlama 
sebebim insanların genellikle bu önergeyle gelip varlıklarına anlam kazandıran şeyin başkaları 
tarafından hatırlanmak olduğunu düşünmelerinden, ki onlara da hak verdiğim durumlar da var, 
fakat varlık anlamımızı sadece buna bağlamak doğru gelmiyor bana. Hala varlığını sürdüren isteklerimden biri güzel hatırlanmak, başkaları tarafından hatırlanmanın varlıklarına anlam 
kazandıracağını düşünenlere hak verdiğim durum tam olarak da bu. 
Velhasıl, her varlığın bir anlamı olduğuna inanmak ve bu anlamı başkaları tarafından 
hatırlanmakla ölçmek sanıyorum ki çok benlik bir davranış değil, hele de şu günlerde. Varlık 
değişimi zorunlu kılar, değişim de bazen bizi üzer ama hepsi eninde sonunda geçer. Sabah 
uyanıldığında varlığımızı göstermeyen durum eski halimizin yokluğudur, dönülmesi umut edilen 
ama istenmeyen. 
 
              Büşra Göçer 
 
KAYNAKÇA: 
Kocaoğlan, Işıl. Bir Sabah Uyandığımda Yoktum. 1.Baskı. İletişim Yayıncılık 
Elif Bilgen 
 
Kuruyup Giden Arkadaşlıklarımız 
Arkadaşlıkla ilgili o kadar söylenen söz, yazılan hikaye var ki hangisini düşünüp de bu yazıya 
başlasam bilemiyorum. Sadece benim başımdan geçenler bile yeterli, arkadaşlığın nasıl bir duygu 
olduğunu anlamam için. İnsanın sahip olunca anlayabileceği bir şey arkadaşlık ve o zaman bu dünya 
biraz daha çekilebilir geliyor insana. Arkadaşın olunca yaslanabileceğin, dayanabileceğin bir yerin 
olduğunu biliyorsun. Bu yüzden bu dünyanın üzüntülerine daha kolay katlanabiliyorsun. O 
üzüntülerini arkadaşınla yaşayınca ya da gelip anlatınca biraz daha hafifliyorsun, sırtından bir yük 
azalmış oluyor. Gelip onun yanında ağlayabiliyorsun ve gözyaşlarını saklamak zorunda kalmıyorsun 
çünkü zaten arkadaşın seni olduğun gibi bilen nadir insanlardan. O seni bütün duygularınla sevebilmiş 
ve hiçbir zaman bunlarla seni yargılamamış. Zaten senin duygularını saçma bulsaydı, seni yargılayıp 
suçlasaydı öyle yanında kolay kolay ağlanamazdı. 
Tüm bu üzüntülerin, acıların yanında bir o kadar eğlenceli ve sıcacık bir şey arkadaşlık. Bazen 
saçma bir videoya arkadaşınla saatlerce gülebiliyorsun. Diğer insanlar belki bunu anlamaz, “burada bu 
kadar gülünecek ne var,” diyebilirler ama siz ikiniz onda gülünecek birçok şey bulabilirsiniz çünkü 
ortak bir eğlence anlayışınız çoktan oluşmuştur. Bazen gün boyunca anormal hiçbir durum yaşamamış 
olsanız bile gelip arkadaşınıza dakikalarca günü özetleyebilirsiniz ve içlerinden illa gülünecek bir şey 
çıkar. Özellikle tek başınıza başka bir şehirden kalkıp yabancı bir şehre okumaya geldiğinizde bu 
durumu daha iyi anlıyorsunuz çünkü oda arkadaşlarınız, okuldan sonra yarım saat günün 
dedikodusunun yapılabileceği güzel insanlar olabilirler. Bazen de arkadaşınız, eğer aranızdaki iletişim 
bu seviyeye geldiyse, onunla konuşmadan tek bir bakışınızla olayı anlayıp size tepki verebiliyor. 
Örneğin, bir kafede oturduğunuzda onun sevmediği biri oralardaysa, yüzünüzü buruşturduğunuzda 
eminim gördüğünüz kişinin kim olduğunu anlayacaktır, sizin anlatmanıza bile gerek kalmadan. Bunun 
sebebi aranızda oluşan iletişimdir ve bu iletişim bir tek ikinizin anlayabileceği kelimeler ve mimiklerle 
doludur. 
 
 
 
 
 
 
         
http://suffagah.com/wp-content/uploads/2015/03/unnamed-710x422.jpg      
Arkadaşlık böyle bol gülümsemeli, kahkahalı ve bir o kadar da ağlamaklı bir duruma sebep 
oluyor ve sanki büyük bir sırmış gibi arkadaşınızla yaşadığınız mutluluklar bir anda artarken, üzüntüler 
de çabucak azalıyor. Keşke böyle olsa hepimizin arkadaşlıkları değil mi? Hepimiz ona 
yaslanabileceğimiz ve güvenebileceğimiz bir dostumuz olsun isteriz ama maalesef herkes böyle güzel bir şansa sahip olamayabiliyor ya da “dostum” dediğimiz kişiler o güvenimizi kaybediveriyorlar. 
Bugüne kadar arkadaş bilip sarıldığımız kişiler bir süre sonra yanımızda uzaklaşabiliyorlar ya da belki 
biz gitmeyi tercih ediyoruz. Her şey gibi arkadaşlıklarımızın da sonu gelebiliyor. Nedeni çok bu 
sonların. Ya anlaşamıyoruz bir yerlerde ya da değişiyor fikirlerimiz. Bir süre sonra bakmışız ki bizim 
sırtımızdaki yükü azaltan kişiler bize daha da ağırlık vermeye başlamışlar. İnsanoğlu değil miyiz 
sonuçta, illa birilerinin hata yapması ve birilerinin de üzülmesi gerekiyor. İşte benim uzun uzun 
anlatmaya çalıştığım arkadaşlığı Suzan Bilgen Özgün, kısacık hikayeleriyle Yıldızlara Bakıyor 
Bazılarımız kitabında anlatmış. Arkadaşlıkla ilgili hikayesini okuduğumda düşündüğüm tek şey bugüne 
kadar ya zamanın hızında yerle bir olmuş ya da işte böyle sırtıma yük olan arkadaşlıklarımdı. O bu 
sonu çok güzel bir benzetmeyle anlatmış kitabında: “Bazen ta baştan, içindeki dalın çıtırtısını 
duyarsın. Küçücük, zayıf bir sestir önce, giderek büyür. Dışarıdan baktığında ağaç duruyordur ancak 
kuruma başlamıştır artık. Sona yaklaşan arkadaşlıklar gibi…” (Özgün, 29) Gerçekten de aynı böyle 
olmuyor mu bazı arkadaşlıklar, dışarıdan bakıldığında hala devam ediyor belki ama içeride bir şeyler 
bitip tükenmiş. 
O güzel arkadaşlarımız, yanındayken güldüğümüz, ağladığımız ve bütün duygularımızı en içten 
gösterdiğimiz arkadaşlarımız, bir gün geliyor ve kuru bir ağaca dönüşüveriyor. Sonunda bu kurumayı 
fark ettiğinizde her şey çoktan geçmiş oluyor. Bir bakıyoruz ki farklı yollara girmişiz. Olup biten her 
şey anılarımıza oluyor bir de çünkü bu saatten sonra onları unutmak pek mümkün olmuyor. Keşke 
bütün arkadaşlarımız acısıyla, tatlısıyla her zaman yanımızda kalmayı başarabilseler. Çocukluk 
arkadaşlarımız, okul arkadaşlarımız, sınıf arkadaşlarımız, servis arkadaşlarımız, ev arkadaşlarımız, oda 
arkadaşlarımız… Hepsi keşke yaşlandığımızda bile yanımızda olabilseler ya da en azından hepsini 
gülerek hatırlasak ve hep kalbimizde bir yerleri olsa.   
 
 
 
 
 
 
 
Kaynakça 
Özgün, Suzan Bilgen. Yıldızlara Bakıyor Bazılarımız. İstanbul: Dedalus Kitap, 2015. Baskı. 
 
 
 
   
Ezgi Avaroğlu 
ASLA PES ETME 
“Bir noktada, işler hep ters gidecek ve siz bu kadar diyeceksiniz. Bunu ya kabul edersiniz, ya da işe 
koyulursunuz. Hepsi bu. Olay sadece başlamakta. Matematiğini siz yapın. Bir sorunu çözeceksiniz 
ve daha sonra ikincisini ve sonra bir tane daha… Ve eğer yeterince sorun çözerseniz, eve 
geleceksiniz.” 
Bazen hepimizin yaşadığı bir durumdur bu değil mi? Her şey üst üste gelir, toparlayamayacağımızı 
düşünür, “Pes ediyorum!” deriz ya da ayağa kalkar ve mücadeleye koyuluruz. Andy Weir’in yazdığı 
Marslı kitabı da tam olarak bu durumu anlatıyor. 
Özellikle yeni bir şehre taşınma ve üniversiteye başlama 
arifesinde hayatta kalmak için durmaksızın mücadele 
eden bir adamın hikâyesini okumak beni gerçekten çok 
etkiledi. Daha aileme dört saatlik bir mesafede olan bir 
yerde bile ayrı kalmaya alışamamışken Mark Dünya’ya 
uzaklığı yaklaşık 140 milyon mil olan Mars’ta yalnız 
başına kalıyor hem de yaklaşık 1,5 yıl boyunca. Kulağa 
şaka gibi geliyor değil mi? Üstelik birçok defa ölümden 
dönüyor fakat Mark buna rağmen asla mücadelesinden 
vazgeçmeyip durmadan “Nasıl daha uzun süre hayatta 
kalabilirim? ” diye düşünüyor. Yani bizim çoğu zaman 
burada  gösteremediğimiz  mücadeleyi  o  Mars’ta  tek 
başına gösteriyor. 
Bu  mücadeleci  ruh  çoğu  zaman  göremesek  de  aslında  hepimizin  içinde  var;  olay  sadece 
sorunları kafamızda büyütmeyip “Her zaman bir çözümü vardır.” diyebilmekte bitiyor. Geçen 
sene bunu ben de yaşadım, sınava çalışırken birçok şeyi anlamam ve ezberlemem gerekiyordu. 
Pes ettiğim ve depresyona girdiğim zamanlar oldu ama her zaman ileriyi düşündüm ve tekrar 
ayağa kalktım. Sonucunda da hedefime ulaştım; şu an hayalini kurduğum bölümde ve okulda 
okuyorum,  yani  olay sadece başlamak ve sonucunda ulaşacağımız şeyi düşünmek ve asla 
vazgeçmemekte. 
Peki, şu anda hiç bir mücadelem yok mu? Tabii ki var. Yeni 
bir şehre ve okula uyum sağlamaya çalışıyorum, ailemi daha 
az görmeye alışıyorum, zaman zaman tabii ki zorlanıyorum. 
Ama her zaman işin olumlu taraflarını görmeye çalışıyorum. 
Okuldaki sosyal aktivitelere katılıyorum, boş zamanlarımda 
ilginç  şeyler  okuyup  kendimi  geliştiriyorum  ve  bu  şehrin 
güzelliklerini öğreniyorum. Bu yaşadıklarımın hepsinden de 
mutluyum çünkü bu benim için yeni bir süreç ve bu sürecin 
bana çok şey katacağına inanıyorum. 
 
 Anlattığım süreci yaşarken yanımda bana destek olan sevdiğim 
insanlar vardı ama Mark bütün bu mücadeleyi verirken tek 
başınaydı;  ona  destek  olan  kimse  yoktu  ve  bu  yüzden  bir 
yandan  da  psikolojisini  güçlü  tutması  gerekiyordu.  Kitabı 
okurken  kendimi  onun  yerine  koydum.  Acaba  onun  kadar 
dayanabilir miydim, hep güçlü kalabilir miydim diye. Büyük 
ihtimalle  bu  kadar  iradeli  bir  şekilde  kalamaz,  durmadan 
ileriye pozitif bir şekilde bakamazdım. Kitabın beni bu kadar 
etkilemesinin en önemli sebebi de Mark’ın bu güçlü karakteri 
oldu. 
Hepimize  ilham  kaynağı  olması  gereken  Mark  Watney’nin  yaptıkları  ve  yaşadıklarının 
çoğunun bilimsel olarak mümkün olması aklıma “Gerçekten olabilir mi?” sorusunu getiriyor. 
Gerçekten bir gün Mars’ta yaşayabilir miyiz? Umarım yaşayabiliriz. Çünkü Dünyanın bir gün 
sonunun geleceği artık kaçınılmaz bir gerçek, ama bu bizimde sonumuz olacak diye bir şey 
yok. Bu uçsuz bucaksız evrende insanların yaşayabileceği başka bir gezegen daha olduğuna 
eminim ve bu gezegenin bulunacağına da inancım tam. O güne kadar yapmamız gereken de 
Dünyamızı kirletmekten vazgeçip onu korumaya çalışmak. Gittikçe betonlaşan çevremizde 
kaldırım aralarından çıkan küçük çiçekler hala bir umudun olduğunun göstergesi bence. 
Ben sürükleyici ve aksiyon dolu olan bu kitabı okurken gerçekten çok keyif aldım. Bana çok 
keyifli vakit geçirtip aynı zamanda hâlâ vakit varken sahip olduğumuz gezegenin değerini 
bilmemiz gerektiğini gösterdi ve zorluklar karşısında azimli olmam gerektiğini, asla yılmamam 
gerektiğini bir kez daha anladım. 
Mark’ın hayatta kalma mücadelesi ve bitmek tükenmeyen azmi, NASA’nın onu kurtarmak için 
durmadan çalışıp pes etmemesi ve hala insanlığın ölmediğini göstermesi ve Mars’ta hayatın 
olabilme ihtimalini bilimsel bir şekilde açıklayıp beni sorularla baş başa bırakan ve bana örnek 
alacak yeni bir karakter kazandıran; filmi de en az kendisi kadar güzel olan bu kitabı herkesin 
okuması gerektiğini düşünüyorum. Hayatta önümüze birçok engel çıkar önemli olan yolumuza 
devam edebilmek ve asla pes etmemektir çünkü her sorunun bir çözümü; her karanlığın da bir 
çıkışı vardır. 
 
 
 
 
 
 
 
 
 Kaynakça:  
https://www.tumblr.com/search/Marsl%C4%B1  
http://frpnet.net/incelemeler/andy-weirin-marsli-kitabi-incelemesi 
https://kristalkitap.blogspot.com.tr/2015/08/alsveris-notlarm-18-hediyeler-ve.html  
 
 
Kubilay Meşe 21302093                           
                Deniz 
 
Son Kuşlar, Sait Faik Abasıyanık’ın 19 hikâyesini içeren öykü kitabı. Hikâyelerin büyük 
bir bölümü deniz ve balıkçılıkla ilgili olduğu için epey yabancılık çektim; ömrü boyunca 
toplamda üç kere deniz görmüş, denizi, içinde yüzmeyi, kayıkları, balık tutmayı, olta başında 
beklerken muhabbete dalmayı hayal edememek içime oturmuştu. Buna rağmen, Abasıyanık 
anlatıyor da ben dinliyorum hissiyatı içinde fakat gerçekte pek çok zaman yaptığım gibi kendi 
kendime düşünür halde kitabı okudum. 
Balıklarla aram iyi değildir. Böyle söyleyince sanki her gün gittiğim yolda, arkamdan 
hızla geçerken her defasında omuz atan bir adamdan bahseder göründüm. Bana omuz atıp 
geçmediler tabii ki, kendi hallerinde var olmaya çalışan gariban yüzgeçliler onlar. Aslında benim 
onlarla alıp veremediğim yok, ben balıkla özdeşleşmiş deniz kültürüne ve benim bile ne kadar 
sevdiğimi kestiremediğim Ankara’mın denizden -ve kültüründen- yoksun oluşuna kızarım. 
Kızarken de üç kuruşluk canı olan balıklara çatarım. 
Denizle iç içe yaşamamış bir insanın onu sevmemesi, hatta kimilerine göre küstahça 
deniz kültürünü aşağılaması normal değil midir? Ankara’ya her gelen sahil kenti insanının 
“Denizi yok, hiç güzel bir şehir değil” deyip dudak bükenleri görünce ben, o anki halet-i ruhiye 
içerisinde, “Sana göre öyle!” diye kızınca o sahil kenti insanlarının suratının aldığı şekil  “Bu 
tepki senin gibi deniz yoksunu bir insandan beklenecek bir tepki.” demiyor mu? 
                       Meşe 2 
Öyleyse bir şehri güzel yapan nedir? Abasıyanık, “insansız hiçbir şeyin güzelliği yok. 
Her şey onun sayesinde, onunla güzel.”(28) diyerek, aslında bana fırsat tanımadan soruyu 
cevaplamış oluyor. Yine de benim kafamdaki tüm soru işaretleri silindi diyemem. Çünkü böylesi 
bir cevap kısa ve özlü olsa da, gerçekte iş bitirici bir cevap değil. Çünkü Ankara’yı –kimileri 
için- güzel olmayan bir şehir yapan şey insansızlık değil, insanların algılarındaki bozulma. 
Bizler birçok algımızı olduğu gibi güzellik algımızı da nesnelere odalı olacak şekilde 
budamışız. Bir tablonun güzelliği, yaşattığı hislerden çok, fırçanın tuvale vuruş şekli ile; bir 
musikinin güzelliği, sürüklediği duygulardan çok, makamları ve notalarının sırası ile; bir yerin 
güzelliği de tekrar yaşattığı anılardan veya şehrin içindeki saklı, yıllarca yanı başında olsa bile 
göremeyecekmişçesine saklı kahveleri, yeşillikleri, dinlenme yerleri, yolları, dağları ve 
evlerinden çok, pasparlak ışıldaklı tabelalar gibi göze batan, duygulardan ve duygularla beslenen 
estetikten yoksun sözüm ona şehrin kimliği ile belirlenir olmuş. Duygular, günümüz insanının 
gözünde ele ayağa düşmüş haldeler. Anılar da herkesin her saniye milyonlarcasını üretebildiği 
alelade zaman parçaları oluvermiş. 
Günümüzde deniz sevgisi de bu tür bir algı haline gelmiş. Nerede Abasıyanık’ınki gibi 
bir deniz aşkı? Onun denize, balıkçılığa olan aşkında, zor olanı sevmek var, zor olanı başarmayı 
sevmek var. Onun aşkında zor olanı başarınca güle oynaya sevinmek var. Bu yüzden “Balık 
tutmuş çelebi sevinci ile ırıp tayfasının sevincini birbirine karıştırmamak lazım.”(25) diyor ya. 
  Peki, böylesine deniz aşkıyla yaşamış bir yazara bakınca, yayvan bir ağızla “Deniz yok 
ya!” deyip somurtan sözde asri insanların aşkı mı sahici yoksa benim gibi şehrini kalbî bir şefkat  
                         Meşe 3 
ile seven, şusu yok busu yok diye bahane üretmeden eksik gedik her köşesiyle seven bir insanın 
aşkı mı? 
  Aslında sorularımın cevabı önemli değil, hatta benim yazdıklarım bile önemli değil. 
Çünkü benim yazımda da “…bir dedikoduculuk, bir anlayışsızlık, bir göremeyiş, bir özenti 
havası vardı.” (Abasıyanık, 94). Çünkü bende de, biraz Abasıyanık’ta sezdiğim gibi, yazmayı bir 
boş uğraş, bir zararlı iş; yazma ile işi bittiğinde bir daha yazmayacağım hissi vardı. O zaman ben 
diyemedikten sonra, kim benim hayata dair tüm algılarıma ve aşklarıma sahici diyebilir ki? 
 
        Ad ve soyad: Kubilay Meşe 
        Öğrenci no: 21302093 
ÇARESİZLİĞİN SONU 
 
  Aileniz açlık ve sefalet yüzünden acı çekse ne yapardınız? Şimdiden 
hepinizin böyle bir durumdan kurtulmak için “Elimizden geleni ardımıza 
koymayız” dediğinizi duyar gibiyim. Aslında bakarsanız Kaptan Phillips filminde 
olaylara bu açıdan bakılmaktansa zamane korsanların gemileri kaçırıp 
mürettebata yaptıkları kötülükler baz alınmıştır. Ancak bana göre günümüzde 
yaşanan korsanlık olaylarına ön yargılı yaklaşmaktansa cereyan eden bu 
olayların iç yüzüne odaklanmak gerekmektedir. Bir başka şekilde anlatmak 
gerekirse korsanları engellemenin yeni yolları üretileceğine, korsanları nasıl olur 
da bu işe mecbur bırakmayız diye düşünülmelidir. En nihayetinde emin olun hiç 
bir insan zevk olsun diye korsanlık yapmaz, son çare olarak korsanlığı gördüğü 
için bu işe kalkışır. 
  Kaptan Phillips filminde de görüldüğü gibi bu tür korsanlık vakaları 
genellikle Afrika’nın az gelişmiş ve açlıkla boğuşan bölgelerinde görülmektedir. 
Somali ise bu yerlere verilebilecek en güncel örneklerden biridir. Korsanlığı 
anlamanın en iyi yolu Somalili korsanlar’ın bakış açısından olaylara 
yaklaşmaktır. Örneğin Somali gibi az gelişmiş bir ülkede yaşıyorsanız eğer 
ailenizin ve sevdiklerinizin yaşamasını istiyorsanız en azından onlara yiyecek ve 
temiz su sağlamanız gerekir. Ancak bildiğiniz gibi Afrika’nın iklim ve coğrafik 
şartlarından dolayı tarım oldukça sınırlı ve verimsizdir. Bunların sonucunda da Somalide açlık insanların en büyük düşmanı olarak karşımıza çıkar. Tabii 
Somalililer de buna karşın ellerinden gelen tek şey olan korsanlığa yönelip 
ailelerine yiyecek ve temiz su kaçırıyorlar. 
Günümüzün en tartışmalı konulardan biri olan etik değer algısı burdan 
ortaya çıkıyor. Etik olarak yanlışı yapan; bu çaresiz insanlar mı, yoksa bu 
insanları bu hale getiren diğer ülkeler mi? Bana kalırsa hiç bir zaman eşit tutum 
sergilemeyen bencil ülkeler bu işin asıl sorumlularıdır. Tabii bu ülkelerde 
doğrudan kendilerini ortaya çıkarmıyorlar ve bir çok temelsiz bahane ile 
kendilerini suçsuz göstermeye çalışıyorlar. Bu temelsiz ithamlardan en çok öne 
çıkanı ise Afrika’daki kuraklık yüzünden yeterince yiyecek sağlanamadığı 
söyleniyor. Düz ve sığ bir mantıkla yaklaşınca dediklerine hak verenler olabilir. 
Ancak eğer iklim yüzünden yiyecek bulunamadığı söylenince insanın aklına yılın 
en az dokuz ayı buzlar altında olan İskandinav ülkelerine nasıl yiyecek temin 
edilebildiği geliyor. Yani iklim madem okadar önemli İskandinav ülkelerininde 
de ozaman açlıktan dolayı korsanlığa başlaması lazım. Demek ki iklimin 
elverişsiz olması o ülkeye yiyecek verilememesi anlamına gelmiyor. Bir başka 
temelsiz düşünceleri ise dünyada herkesi doyuracak kadar besin üretilemiyor. 
İşin komik yanı ise bu fikri en çok savunan ülkesinin de dünyanın en yüksek 
besin israfı oranına sahip olması. Eminim hepiniz hangi ülkeden bahsettiğimi 
anlamışsınızdır. Amerika son yirmi yılın en yüksek israf miktarına sahip ülkesi 
olarak bir günde yapılan toplam besin israfı ile Somali’de bir yılda tüketilen 
besin miktarı birbirlerine neredeyse eşittir. Yani hem bir yandan dünyada 
yeterince besin yok diyeceksin hem de yediğin yemekten çok israf edeceksin. 
Tabii bunun yanında “Afrikada ki insanlar eğitimsiz, cahil, kontrolsüz” gibi 
ithamlarda da bulunuyorlar. Ancak asıl sebebi ordaki insanlar aç; aç bir insanın 
da asla ilk önceliği okula gitmek veya kültürlenmek olamaz. 
Kaptan Phillips filminin genelinde korsanları saldırgan birer düşman gibi 
gösterilmektedir. Seyircileri hali hazırda olan ön yargılarını bir kez daha 
perçinleyip sorunun asıl kaynağından ve çözümünden  oldukça uzaklaştırmıştır. 
Bana kalırsa bu tür yapıtlara karşı işin iç boyutunu gösteren tarafsız filmler 
milyonlarca insanın fikrini değiştirip onlara aslında korsanlığın mecburiyetten 
yapıldığını göstermesi gerekir. Eğer bu farkındalık yaratılırsa eminim dünyanın 
hiç bir yerinde yoksulluk yüzünden böyle olaylar yaşanmaz. 
  Ahmet Batıkan ÜNAL 
Oyunculuk	  
Yazan:	  Erna	  Gülin	  Langbroek	  
Öğrenci	  Numarası:	  21401317	  
	  
	  
Üniversiteye	  başlamadan	  önce	  kendime	  bir	  söz	  
vermiştim.	  Akademik	  başarımı	  sürdürürken	  bir	  yandan	  
hobilerimden	  ve	  sosyal	  hayatımdan	  vazgeçmeyecektim.	  Bu	  
nedenle	  benim	  hayatta	  yapmaktan	  en	  çok	  zevk	  aldığım	  
aktivite	  olan	  tiyatro	  kulübüne,	  Bilkent’te	  nam-­‐ı	  diğer	  Drama	  
Atölyesine	  yazıldım.	  	  
Atölyenin	  tanışma	  toplantısına	  en	  az	  yetmiş	  civarı	  kişi	  
gelmişti.	  Kulüp	  başkanları	  samimi	  bir	  girişten	  sonra	  
herkesten	  kendini	  birkaç	  cümleyle	  tanıtmasını,	  daha	  sonra	  
neden	  bu	  kulübe	  katıldığını	  açıklamasını	  istedi.	  Bazıları	  
tiyatroyla	  ilk	  kez	  tanışacak,	  bazıları	  ise	  tutkuyla	  bu	  işe	  
Bilkent’te	  tekrar	  atılacaktı.	  Bir	  kişinin	  yaptığı	  yorum	  beni	  
gerçekten	  çok	  etkiledi.	  Kendini	  tanıtması	  şu	  şekildeydi;	  	  
“Tiyatroyla	  zaten	  iç	  içe	  olduğumuzu,	  çünkü	  günlük	  
hayatta	  herkesin	  rol	  yaptığını	  düşünüyorum”	  dedi.	  	  Odada	  
ben	  dahil	  herkesin	  buna	  katıla	  katıla	  gülmesi,	  olayı	  daha	  da	  
ilginç	  kıldı.	  O	  kişinin	  bu	  dediği	  o	  kadar	  çarpıcı	  bir	  sözdü	  ki,	  
insanlar	  sözün	  ağırlığından	  kurtulmak	  ve	  ortamı	  hafifletmek	  
için	  gülmüş	  olabildiklerini	  düşündüm.	  	  Toplantı	  bittikten	  sonra	  ister	  istemez	  bu	  yorum	  kafamda	  kendini	  tekrar	  
etmeye,	  bana	  yük	  olmaya	  başladı.	  	  
	   Rol	  yapmayı	  seven	  biri	  olarak,	  arkadaşımın	  bu	  sözü	  
üzerine	  kendimin	  ve	  etrafımdakilerin	  davranışlarını	  
sorgulamaya	  başladım	  ve	  hepimizin	  birer	  oyuncu	  olduğu	  
kanısına	  vardım.	  Shakespeare’in	   	  adlı	  
oyununda	  da	  belirttiği	  gibi,	  “Bütün	  dünya	  bir	  sahnedir…Ve	  
bütün	  erkekler	  ve	  kadınlar	  birer	  oyuncu…Girerler	  ve	  
As	  You	  Like	  It
çıkarlar.	  Bir	  kişi	  bir	  çok	  rolü	  birden	  oynar”.	  Benim	  merak	  
ettiğim,	  rol	  yapmak	  ahlaki	  bir	  yanlış	  mıdır	  yoksa	  insan	  
doğasının	  bir	  özelliği	  midir?	  	  
	   Eğer	  hepimizin	  üstlendiği	  bu	  oyunculuk	  mesleği	  
doğamızın	  gerektirdiği	  bir	  özellik	  ise,	  başta	  kendime	  olmak	  
üzere	  kimseye	  kızmaya	  hakkım	  olduğunu	  düşünmüyorum.	  
Rol	  yapmak	  bizi	  istediğimiz	  yerlere	  götürüyorsa,	  bize	  zarar	  
verecek	  olan	  kişilerden	  koruyorsa,	  neden	  rol	  yapmayalım?	  
Adeta	  bir	  savunma	  mekanizması	  olarak	  geliştirmiş	  
olabileceğimiz	  bu	  özellik,	  kimi	  zaman	  başkalarına	  zarar	  
vermeden	  bize	  faydalı	  olabilir	  nitelikte.	  Sizinle	  sırf	  paranız	  
veya	  güzelliğiniz	  için	  arkadaşlık	  kurmak	  isteyen	  birini	  
düşünün.	  Bu	  kişiye	  duyduğunuz	  siniri	  doğrudan	  belli	  
ettiğinizde	  olabilecekleri,	  bir	  de	  onu	  iyi	  bir	  şekilde	  
gözlemleyecek	  kadar	  kendinize	  yakın	  tuttuğunuzu	  düşünün.	  
Onun	  size	  biçtiği	  pahayı,	  siz	  neden	  aynı	  şekilde	  ona	  
biçemeyesiniz	  ki?	  Bu	  örnekte	  olduğu	  gibi	  kimseye	  zarar	  vermeden	  farklı	  bir	  kişiliğe	  bürünmenin	  ne	  kadar	  yanlış	  
olduğunu	  bize	  kim	  söyleyebilir?	  Ahlaki	  açıdan	  bu	  yanlış	  bir	  
davranış	  olsa	  da	  bizi	  kim	  yargılayabilir?	  	  
	   Bir	  de	  rol	  yapmanın	  sonradan	  öğrenilen	  ve	  geliştirilen	  
bir	  davranış	  olduğunu	  düşünelim.	  Sözde	  bizi	  kontrol	  eden	  
kişiler	  -­‐	  bunlar	  öğretmenler,	  polisler,	  hakimler,	  patronlar	  
olsun;	  saygı	  gereği	  her	  zaman	  hoşgörüyle	  yaklaşılmalıdırlar.	  	  
Çünkü	  günümüz	  normları	  bunu	  gerektirir.	  Halbuki	  onların	  
bizden	  tek	  farkı	  üzerlerindeki	  üniforma,	  veya	  meslekleri	  
değil	  midir?	  Evcilik	  oynarmış	  gibi	  herkese	  bir	  rol	  düşmüş,	  
insanlar	  da	  üzerlerine	  düşen	  rolü	  oynuyor.	  Kimisi	  bu	  role	  
öylesine	  bürünüyor	  ki	  kendi	  benliğini	  unutuyor,	  kimisi	  bir	  
role	  bürünmediği	  için	  oyundan	  dışlanıyor.	  	  İnsanların	  bize	  
koyduğu	  adlar	  ve	  verdiği	  görevler,	  aslında	  bizim	  için	  çizilen	  
sınırlardır.	  	  İçinde	  bulunduğumuz	  düzende	  akıl	  sağlığımızı	  
kaybetmemek	  adına	  bize	  çizilen	  sınırların	  içinde	  kalmalı,	  
kısacası	  kendimizi	  kandırmalıyız;	  Ben	  buyum,	  bu	  yüzden	  
bunu	  yapmalıyım	  diyebilmeliyiz.	  Öğrenciler	  veya	  asgari	  
ücretle	  çalışanlar	  hiyerarşide	  üstte	  olanlara	  itaat	  etmeli,	  
emir	  verecek	  pozisyondakiler	  ise	  otoriteyi	  sağlamalıdır.	  
Ancak	  pek	  çok	  kişi	  bir	  oyunun	  içinde	  olduğunu,	  dahası	  bir	  
rol	  oynadığının	  farkında	  değil.	  Bir	  bırakırsak	  rol	  yapmayı,	  
ayakta	  alkışlanacağız…	  
A. Deniz Çayırtepe 
Çikolata Kutusu 
Atletik olarak çok özel yeteneklere sahip olsa da öğrenme güçlüğü çektiği için birçok zorlukla 
karşılaşan adamı konu alan filmi bilmeyeniniz yoktur. Evet, bahsettiğim film Forrest Gump. Küçük 
yaştan itibaren arkadaşları tarafından dışlanmış ve yetersiz hissettirilen bir adamın hayata tutunuşunun 
ve azminin öyküsü… Baştan sona insanı derinden etkileyen unsurlar barındıran filmde beni diğer her 
şeyden daha çok etkileyen ise kısa bir repliktir: “Hayat bir kutu çikolata gibidir, içinden ne çıkacağını 
asla bilemezsin.”. Bu sözden etkilenmemin sebebi kendi hayatımı çikolata kutusuna benzetmemdir 
diye düşünürken “Bir çikolata kutusu ne kadar tahmin edilemez ne kadar belirsiz olabilir ki?”* diye bir 
çelişki geliyor aklıma. Ona çikolata kutusu denmesinin sebebi içinde çikolata bulunduğunu bilmemiz 
değil mi? 
  Bu söz üzerine düşündükçe ne kadar doğru olduğunu anlıyorum. Belirsizliği veren kutuda 
çikolata bulunması değil de size hangi çikolatanın sunulduğu. Hepsi birbirinden farklı tatlara ve 
görüntülere sahip yüzlerce hatta binlerce çikolata. Burada belirsizlik tatları ve görüntüleri 
uyuşmayanlar yüzünden çıkıyor belki de. Bu aslında görünüşün yanıltıcı olabileceğini, buz dağının 
görünen yüzüyle görünmeyenin nasıl farklılık gösterebileceğini hatırlatan bir çıkarım. Bu noktada 
bahsettiğim şeyi basite indirgeyecek kısa bir şey yapmanızı istiyorum. Bir çikolata kutusu hayal edin. 
Özenle hazırlanmış, baktıkça içini açmak isteği uyandıran, sizi kendine çeken bir kutu. Bu, içindeki 
çikolataların tadını seveceğiniz anlamına gelmez öyle değil mi? Tam tersi favoriniz olacak çikolatayı 
da basit ve değersiz görünen bir paketin içinde bulabilirsiniz. Tıpkı Forrest’ın aptal görüntüsü altında 
yatan yetenekleri gibi…  
Sonra kendi hayatımı düşünüyorum. Bu kısa repliğin hayatımı ne kadar güzel özetlediğini… 
Gerçekleşmesini kesin olarak gördüğüm şeyler gerçekleşmezken aklımın ucundan bile geçmeyecek, 
ihtimal dahi vermediğim durumlarla karşı karşıya kaldığım tüm o zamanlar film şeridi gibi geçiyor 
gözümün önünden. Bu belirsizlik bizi mutlu edecek şekilde sonuçlanırsa halimizden, doğal olarak, 
şikâyet etmeyiz. Ancak tam tersi durumda dünyalar başımıza yıkılır. Neye uğradığımızı şaşırırız. 
Bazen olaylar içinden çıkılmaz bir hal alabilir. Her şey üst üste gelip sizi hayatınızı sorgulamaya 
itebilir. Bir kutudaki çikolataların hepsi çürük çıkabilir mi? Bu soru beyninizde bir kanser gibi 
yayılmaya ve sizi kötümser bir ruh haline hapsetmeye başlar. Artık olumsuz düşüncelerin tutsağı 
olmuş ve başarısız olma korkusuyla risk alamaz hale gelmişsinizdir. Kafanızı kemiren belirsizlik 
yüzünden geceleri uyuyamaz hale gelir sabah olduğunda ise yürüyen ölüler gibi ortalıkta dolaşıp 
insanlara anlamsız, boş bakışlar atmaya başlarsınız. Kurduğunuz her diyalog ise adeta yaranızı hedef 
alıp fırlatılan oklar gibi saplanır kalbinize. Çünkü hepsinin ortak bir noktası vardır. Kilit soru: “Neyin 
var?”. Cevap veremez öylece susarsınız meraklı bakışların karşısında. Belki siz de bilmiyorsunuzdur 
cevabı, sadece gülmek gelmiyordur içinizden. Belki her şeyi anlatıp tekrar üzülmeye gücünüz de 
cesaretiniz de kalmamıştır. Bütün o tedirginlik, belirsizlik ve bekleyiş sizi yormuş, enerjinizi çalmış 
olabilir. Bu durumun bir adım ötesi hayata küsmüş, olaylara umutla bakmayı unutmuş ruhsuz bedenler 
gibi günlerin geçmesini beklemektir. Daha düne kadar açmak için sabırsızlandığımız çikolata kutuları 
açılmadan çöpe gitmeye başlamıştır. Bizi meraklandıran bir şey kalmamıştır artık hayatımızda. Çünkü 
bizi bekleyen her şeyin olumsuz sonuçlanacağına kendimizi şartlamışızdır. Öğrenilmiş bir çaresizliğe 
hapsolmuştur adeta zihnimiz. Elimizden gelen bir şey olmadığına, olsa bile uğraşmaya değmeyeceğine 
inanırız.   
Bu cümleyi her düşündüğümde bu çaresizlik, bekleyiş, yıkılan hayaller istemsiz bir şekilde 
aklıma hücum eder. Geç de olsa farkına vardığım bir gerçek beynimde şimşek gibi çaktığında aklımdaki tek şey kutudaki çikolataların –anılarımız ve tecrübelerimiz- sınırlı olduğudur. Çikolatalar 
bir gün tükenecek. O gün geldiğinde belki de tadını beğenmediklerimizi bile çok özleyeceğiz.  
 
 
*Forrest Gump filminde, Forrest’ın annesiyle arasındaki diyalogu anlatırken bahsettiği söz.  
 
Cihangir Mercan 
ÇOK SATAN AŞKLAR 
 
  Şiir okumak gibi bir alışkanlığım yoktur. Hatta şiir en az ilgi duyduğum edebi 
türdür. Lise yıllarımda okuduğum her şiir, müfredatın ön gördükleriydi; çünkü şiir 
incelediğimiz edebiyat derslerinde bazen alt anlamı o kadar  çok deşerdik ki eser 
benim  için  anlamsız  olurdu.  Okuduğum  edebi  türlerde  çok  az  bile  olsa  realizmi 
hissetmek isterim çünkü aksi halde kelimelerin anlamları bana  anlamsız gelmeye 
başlıyor. Hikmet Anıl Öztekin’in Elif Gibi Sevmek kitabı şiir hakkındaki düşüncelerimi 
az da olsa esnetti. Tasavvufa her zaman hayranlık duymuşumdur ama ona nasıl 
hakim olunacağına dair hiçbir fikrim olmadığından özellikle tasavvufi yazılar okuma 
arayışına girmezdim. Bu kitap tasavvufu okumaya nereden başlayacağıma dair de 
bana ipucu verdi: nereden ve kimden istiyorsan onla başla. 
  Aşk,  dünyamızı en çok meşgul eden duygudur. İnsanlar, teknoloji ve iletişim 
sistemlerinin gelişmesiyle aşkı arayışlarını daha umumi alanlara taşıma fırsatı buldu. 
Bu fırsat bazen kişilerin aşkı, bağımlılık ve takıntıyla bağdaştırmasına neden oldu 
diyebilirim. Artık aşk hakkında konuşan insanları dinleyenler, o kişinin samimiyetini 
kendilerine özgün fikirlerle sorgulamaya başladılar ve bu durum insan ilişkilerine 
oldukça yansıdı. Aşkı acı ve hüzünle bağdaştıranlar da oldu, tek geceye sığdıranlar da. 
Her iki şekilde de artık kitleler aşkı bir peri masalı gibi algılamaya başladı.  İnanması 
güç, mistik ve sihirli bir şey oldu aşk. Hikmet Anıl Öztekin’in kitabı bu denli sattıran 
şeyin ise aşka farklı bir tanım kazandırması olduğunu düşünüyorum. Din gibi, şu an 
ülkemizde üzerine hararetli tartışmaların yaşandığı bir olguyla aşkı bir tuttu. Allah 
aşkını, bir kulun bir kula duyabileceği aşkın benzeri olarak gösterdi. Yazdığı şiirlerin Cihangir Mercan 
dizeleri bu fikri destekleyecek nitelikte ama yeterli mi diye sorarsanız, sanmıyorum 
yanıtını veririm. 
  Öncelikle  aşkın  aynı  inanç  sistemleri  gibi  kişilere  özgü  olduğunu 
düşünüyorum. Bir kişinin bir insanı severken aşkına karşılık bulamamasının aşkını 
anlamsızlaştırdığını  düşünmüyorum  ancak  bu  durum  kişiye  acı  verecek  noktaya 
geldiğinde onu imtihan olarak adlandırmasını da gerçekçi bulmuyorum. Çok uzun 
süredir insanoğlu “çünkü hayat bu” cümlesi kurmak yerine, başarısızlıklarını spritüel 
yetersizliklerine bağlıyor. Bu durumun bireyin psikolojisine olumsuz etki ettiğini ve  
bireyi giderek gerçeklikten kopararak bir hayal dünyasına sürüklediğine inanıyorum. 
Hayal  dünyasında  yaşamanın  bir  insanın  kişisel  gelişimine  ne  denli    katkı 
sağlayacağının tartışılması gerektiğini söylemeliyim. 
  Aşkın  benim  için  ne  anlama  geldiğini  bu  kitabı  okuduktan  sonra  epey 
düşündüm. Kişisel olarak yaşadığımız çağda aşık olmanın zor bir durum olduğunu 
düşünüyorum. Çoğu kişinin birbirlerini oldukları gibi kabul etme problemleri var. 
Bizim neslimiz bir insanın suretine sahip bir hayale tutulmaya meyilli. Gerçekten 
sevmek adına hiçbir şey bilmiyoruz. Belki de şu zamana kadar popüler olan ve büyük 
çoğunluğumuzun  büyürken  izlediği  filmler,  diziler,  tiyatro  oyunları  bize  aşkı  çok 
ulaşılamaz  bir  nokta  gibi  gösterdi.  Birine  olan  ilgimizin  yeterince  uzun  boylu, 
yeterince paralı, yeterince entelektüel olmadığı gerekçesiyle giderek azalabileceğini 
rahatlıkla  söyleyebilirim.  Öztekin’in  kitabındaki  aşk  teması,  benim  kafamdaki  aşk 
tanımını daha karmaşık bir hale geldi. Eskiden aşkı bulmak zor diye düşünürken şimdi 
imkansız olduğunu düşünüyorum.  
  Aşkın sürekli tanımlanmasını isteyen kitleler giderek daha kalabalıklaşıyor. Bu 
durumun insanların giderek daha yalnızlaşmasından ötürü olduğunu düşünüyorum. Cihangir Mercan 
İletişim arttı ancak birbirlerini dinleme, anlama ve kendini anlatma durumları azaldı. 
İnsanlar neyin çabuk ve kolay tüketilir olduğuna kanaat getirirse ona yönelmeye 
başladı. Belki bu kitap şiirlerle değil de, uzun paragraflarla yazılsaydı bu kadar ilgi bile 
görmezdi. Düşününce sizce de öyle değil mi?  